
　　本传
　　庾信字子山南阳新野人祖易父肩吾竝南史有传信幼而俊迈聪敏絶伦博览羣书尤善春秋左氏传身长八尺腰带十围容止頽然有过人者父肩吾为梁太子中庶子掌管记东海徐摛为右卫率摛子陵及信竝为抄撰学士父子东宫出入禁闼恩礼莫与比隆既文竝绮艳故世号徐庾体焉当时后进竞相模范毎有一文都下莫不传诵累迁通直散骑常侍聘于东魏文章辞令盛为邺下所称还为东宫学士领建康令侯景作乱梁简文帝命信率宫中文武千余人营于朱雀航及景至信以众先退台城陷后信奔于江陵梁元帝承制除御史中丞及即位转右卫将军封武康县侯加散骑侍郎聘于西魏属大军南讨遂留长安江陵平累迁仪同三司周孝闵帝践阼封临清县子除司水下大夫出为农郡守迁骠骑大将军开府仪同三司司宪中大夫进爵义城县侯俄拜洛州刺史信为政简静吏人安之时陈氏与周通好南北流寓之士各许还其旧国陈氏乃请王襃及信等十数人武帝惟放王克殷不害等信及褎竝惜而不遣寻徴为司宗中大夫明帝武帝竝雅好文学信特防恩礼至于滕赵诸王周旋欵至有若布衣之交羣公碑志多相托焉惟王襃颇与信埒自余文人莫有逮者信虽位望通显常作乡关之思乃作哀江南赋以致其意大象初以疾去职隋开皇元年卒有文集二十巻文帝悼之赠本官加荆雍二州刺史子立嗣


　　原序
　　周　滕王逌　撰
　　
　　盖闻五声调应则宫征成其文八音克谐则管和其韵所以周南召南之篇为风人之首小雅大雅之作实王政之由复其阳春白雪之唱郢中之曲弥髙秋风黄竹之词伊上之才尤盛遂能孝敬叙人伦移风俗化天下兼夫吟咏情性沉郁文章者可畧而言也开府司宗中大夫义成公庾信字子山南阳新野人也若夫有周之时掌庾原其得姓皇晋之代太尉阐其宗谱舄奕氤氲布在方策国史家牒世并详焉八世祖滔散骑常侍领大著作遂昌县侯祖易征士隐遁无闷确乎不拔宋终齐季早檀英声父肩吾散骑常侍中书令文宗学府智囊义窟鸿名重誉独步江南或昭或穆七世举秀才且珪且璋五代有文集贵族华望盛矣哉信降山岳之灵緼烟霞之秀器量侔瑚琏志性甚松筠妙善文词尤工诗赋穷缘情之绮靡尽体物之浏亮诔夺安仁之美碑有伯喈之情箴似扬雄书同阮籍少而聪敏绮年而播华誉龆岁而有俊名孝性自然仁心独秀忠为令徳言及文词穿壁未勤映萤愈甚若乃徳圣两礼韩鲁四诗九流七畧之文万巻百家之说名山海上金匮玉版之书鲁壁魏坟缥帙缃囊之记莫不穷其枝叶诵其篇简岂止仲任一见之敏世叔五行之速强记独絶博物不羣年十五侍梁东宫讲读虽桓驎十四之岁答宿客之诗鲁连十二之年杜坚离之辨匪或斯尚同日语哉玉墀射防髙等甲科公孙金马之时仲舒鸿渐之日未能连类曾何足云解褐授安南府行防军尺木未阶髙衢方骋寻转尚书度支郎中壮岁精练必以吏能上象列宿非因忿气夜不离阁无愧于黄香开雾覩天有同于乐广仍为郢州别驾刺史之半骥足斯展于时江路有贼梁先主使信与湘东王论中流水战事丑徒闻其名徳遂即散奔深为梁主所赏盖善战者不阵此之谓乎兼通直常侍使于魏土接对有才辩虽子贡之旗鼓陈说仲山之专对智谋无以加也还本国为正员郎职位清显以望以实又为东宫领直春宫兵马竝受节度龙楼兰锜宠寄逾隆值侯景簒逆攻围淮海建康宫殿非无流矢之兵丹阳帝居遂有生荆之痛出徃上流来归全楚于时州后即湘东王其后封豕既诛长蛇受戮湘东有雪耻之功淮海有勤王之旅同少康之复夏若太戊之绍殷即于荆江骤置文物复为梁后主萧绎御史中丞中兴司直具瞻斯在贵戚敛手豪族屏气迁散骑常侍右卫将军丰貂右弭戎章再徙阮籍非好之职郑黙参乗之官着徳廊庙切问近对拜武康县开国侯开国承家信圭是执河带山砺贻厥于后即以本官奉使大国光华重出原隰再来太祖夹辅魏朝作相关右三分有二九合一匡徳迈晋宣雄逾魏武功髙网地道映在田亦见子山赐职如旧属我太祖献策魏帝命将荆衡寻值本朝青盖入洛于是拾节入仕乃沐霸恩改授使持节车骑大将军仪同三司戎号光隆比仪台铉髙官美宦有逾旧国又迁骠骑大将军开府义城公王沉晋代始受此荣黄权魏时首膺斯命降在季世秩居上品爵为五等荣贵两朝出为农郡守职实剖符寄深分竹佩犊带牛有侔龚遂桑枝麦穗无谢张堪入为司宪中大夫帅掌三勑之法助宣五禁之书秋府得人于斯为盛尝正旦上府赋诗曰诘旦啓门阑繁辞拥笔端苍鹰下狱吏獬豸饰刑官司朝引玊节盟载捧珠盘穷纪星移次归余律未殚雪髙三尺厚冰深一丈寒短笋犹埋竹香心未起兰孟门久失路扶摇忽上抟栖乌还得府弃马复归栏荣华名义重虚薄报恩难枚乗还起疾贡禹遂弹冠方垂莲叶剑未用竹根丹一知悬象法讵思垂钓竿其王事之中优游如此出为洛州刺史徳茂褰帷才膺刺举吏不敢贿人不忍欺上洛童儿如逢郭伋商山故老似值刘复为司宗中大夫总辖礼府佐治春卿辨九拜之仪教六诗之义自梁朝筮仕周世驱驰至今嵗在屠维龙居渊献春秋六十有七齿虽耆宿文更新竒才子词人莫不师教王公名贵尽为虚襟加以防心资敬笃信天伦孝实人师刑推士则愠喜不形于色忠恕不离于懐矜简俨然师心独往似陆机之爱弟若韩康之养甥环堵之间怡怡如也屡聘上国特为太祖所知江陵名士惟信而巳绸缪礼遇造次推恩明帝守文偏加引接武皇英主弥相委寄密勿王事多厯嵗年自携老入关亟移灰琯烝烝色养勤同扇席及丁母忧杖而后起病不胜哀青鸾降宿树之祥白雉有依栏之感晋国公庙期受托为世贤辅见信孝情毁至毎日悯嗟尝语人曰庾信南人羁士至孝天然居丧过礼殆将灭性寡人一见遂不忍看其至徳如此被知亦如此昔在扬都有集十四巻值太清罹乱百不一存及到江陵又有三巻即重遭军火一字无遗今之所撰止入魏巳来爰洎皇代凡所著述合二十巻分成两帙附之后尔余与子山夙期欵密情均缟纻契比金兰欲予制序聊命翰札幸无愧色非有绚章方当贻范搢绅悬诸日月焉





　　庾子山集巻首下
　　钦定四库全书
　　庾子山集巻一　　　　　　周　庾信　撰
　　钱唐倪璠纂注
　　赋
　　三月三日华林园马射赋
　　
　　臣闻尧以仲春之月刻玉而游河舜以甲子之朝披图而廵洛夏后瑶台之上或御二龙周王圃之前犹骖八骏我大周之创业也南正司天北正司地平九黎之乱定三危之罪云纪御官鸟司从职皇王有秉厯之符珪有成功之瑞岂直天地合德日月光华而已哉皇帝以上圣之姿膺下武之运通乾象之灵啓神明之徳夷典秩宗见之三礼防为乐正闻之九成克巳备于礼容威风总于戎政加以卑宫菲食皂帐绨衣百姓为心四海为念西郊不雨即动皇情东作未登弥廻天眷兵革无会非有待于丹乌宫观不移故无劳于白鷰银瓮金船山车泽马岂止竹苇两草共垂甘露青赤三气同为景星雕题凿齿识海水而来王乌弋黄支验东风而受吏于时鸟司厯苍龙御行羔献冰开桐华萍生皇帝幸于华林之园玉衡正而泰阶平阊阖开而勾陈转千乘雷动万骑云屯落花与芝盖同飞杨栁共春旗一色乃命羣臣陈大射之礼虽行祓禊之饮即同春搜之仪止立行宫裁舒帐殿阶无玉璧既异河间之碑户不金铺殊非许昌之赋洞庭既张承云乃奏驺虞九节貍首七章正绘五采之云壶寜百福之酒唐弓九合冬干春胶夏箭三成青茎赤羽于是选朱汗之马校黄金之埒红阳飞鹊紫鷰晨风唐成公之肃爽海西侯之千里莫不饮羽衔竿吟猿落雁钟鼓震地尘埃涨天酒以罍行肴由鼎进采则锦市俱移钱则铜山合徙太史聴鼓而论功司马张旃而赏获上则云布雨施下则山藏海纳实天下之至乐景福之欢欣者也既若木将低金波欲上天顾惟穆賔歌惟醉虽复暂离北阙聊宴西城即同酆水之朝更是岐山之防小臣不举奉诏为文以管窥天以蠡酌海盛徳形容岂陈梗槩
　　嵗次昭阳月在大梁其日上巳其时少阳春史司职青祗效祥徴万骑于平乐开千门于建章属车酾酒复道焚香皇帝翊四校于仙园廻六龙于天苑对宣曲之平林望甘泉之长坂华盖平飞风乌细转路直城遥林长骑逺帷宫宿设帐殿开筵旁临细柳斜界宜年开鹳列之阵靡鱼须之旃行漏抱刻前旌载鸢河湄薙草渭口浇泉堋云五色的晕重圆阳管既调春实抚总章协律成均树羽翔鳯为林灵芝为圃草衔长帯桐垂细乳鸟啭歌来花浓雪聚玉律调钟金錞节鼓于是咀衔拉铁逐日追风并试长楸之埒俱下兰池之宫鸣鞭则汗赭入埒则尘红既观贤于大射乃颁政于司弓变三驱而画鹿登百尺而悬熊繁弱振地铁骊蹋空礼正六耦诗歌九节七札俱穿五豝同穴弓如明月对堋马似浮云向埒雁失羣而行断猿求林而路絶控玉勒而揺星跨金鞍而动月乃有六郡良家五陵豪选新廻马邑之兵始罢龙城之战将军戎服来叅武防尚带流星犹乘奔电始听鼓而唱筹即移竿而标箭马喷沾衣尘惊洒面石堰水而浇园花乘风而绕殿熊耳刻杯飞云画罍水衡之钱山积织室之锦霞开司筵赏至酒正杯来至乐则贤乎秋水欢笑则胜上春台既而日下泽宫筵阑相圃怅徙跸之留欢眷廻銮之余舞欲使石梁衔箭铜山饮羽横弧于楚水之蛟飞镞于呉亭之虎况复防已无为南风在斯非有心于蜓翼岂留情于防枝惟观揖让之礼盖取威雄之仪
　　小园赋
　　
　　若夫一枝之上巢父得安巢之所一壶之中壶公有容身之地况乎管寜藜牀虽穿而可坐康鍜灶既煗而堪眠岂必连闼洞房南阳樊重之第绿墀青琐西汉王根之宅余有数亩敝庐寂寞人外聊以拟伏腊聊以避风霜虽复晏婴近市不求朝夕之利潘岳面城且适闲居之乐况乃黄鹤戒露非有意于轮轩爰居避风本无情于钟鼓陆机则兄弟同居韩康则舅甥不别蜗角蚊睫又足相容者也尔乃窟室徘徊聊同凿坯桐间露落柳下风来琴号珠柱书名玉杯有棠梨而无馆足酸枣而非台犹得欹侧八九丈纵横数十歩榆柳两三行棃桃百余树拨防宻兮见牕行欹斜兮得路蝉有翳兮不惊雉无罗兮何惧草树混淆枝格相交山为篑覆地有堂坳藏貍并窟乳鹊重巢连珠细茵长柄寒匏可以疗饥可以栖迟防区兮狭室穿漏兮茅茨檐直倚而妨防戸平行而碍眉坐帐无鹤支牀有龟鸟多闲暇花随四时心则歴陵枯木发则睢阳乱丝非夏日而可畏异秋天而可悲一寸二寸之鱼三竿两竿之竹云气防于丛蓍金精养于秋菊枣酸梨酢桃榹李薁落叶半牀狂花满屋名为野人之家是谓愚公之谷试偃息于茂林乃久羡于抽簪虽有门而长闭实无水而恒沉三春负耡相识五月披裘见防问葛洪之药性访京房之卜林草无忘忧之意花无长乐之心鸟何事而逐酒鱼何情而听琴加以寒暑异令乖违徳性崔骃以不乐损年呉质以长愁养病镇宅神以薶石厌山精而照镜屡动庄舄之吟防行魏颗之命薄晩闲闺老幼相擕蓬头王霸之子椎髻梁鸿之妻燋麦两瓮寒菜一畦风骚骚而树急天惨惨而云低聚空仓而雀噪惊懒妇而蝉嘶昔草滥于吹嘘借文言之庆余门有通徳家承赐书或陪武之观时防鳯凰之虚观受厘于宣室赋长杨于直庐遂乃山崩川竭冰碎瓦裂大盗潜移长离永灭摧直辔于三危碎平途于九折荆轲有寒水之悲苏武有秋风之别关山则风月凄怆陇水则肝膓断絶龟言此地之寒鹤讶今年之雪百灵兮倏忽光华兮已晩不雪雁门之踦先念鸿陆之逺非淮海兮可变非金丹兮能转不暴骨于龙门终低头于马坂谅天造兮昧昧嗟生民兮浑浑
　　竹杖赋
　　
　　桓宣武平荆州外白有称楚丘先生来诣门下桓帝曰名父之子流离江汉孤之责矣及命引进乃曰噫子老矣鹤发鸡皮蓬头厯齿廼是江汉英灵衡荆杞梓虽有闻于十室幸无求于千里寡人有铜镮灵夀银角桃枝开木瓜而未落养莲花而不萎迎仙客于锦市送游龙于葛陂先生将以养老将以扶危先生笑而言曰中国明于礼义闇于知人心之忧矣惟我生民虽复疎条劲柘促节贞筠杖端刻鸟角首图麟岂能相予此疾将予此身若乃世变市朝年移陵谷猿吟鹰厉风霜惨黩楚汉争衡袁曹竞逐兽食无草禽巢无木于时无惧而栗不寒而战胡马哀吟羌笳凄啭亲友离絶妻孥流转玉闗寄书章台留钏寒关凄怆羁旅悲凉疎毛抵于矰缴脆骨被于风霜发种种而愈落眉髟髟而竞长是以忧干扶疎悲条郁结宿昔僛丑俄然耄耋变田鳯于承宫改阳文于鬷蔑潘岳秋兴嵇生倦游桓谭不乐呉质长愁并皆年华未暮容貎先秋予此衰矣虽然有以非非蜮乃心忧矣未见从心先求顺耳伯玉何嗟丘明惟耻拉虎捭熊予犹穉童观形察貎子实悲翁别有九棘厐眉三槐暮齿孔光谢病袁逢致仕呉濞不朝杨彪丧子明公此赠或非乖理先生乃歌曰秋藜促节白藋同心终堪荷篠自足驱禽一传大夏空成邓林
　　卭竹杖赋
　　
　　沉冥子游于巴山之岑取竹于北隂防娟高节寂厯无心霜风色古露染斑深每与龙钟之族幽翳沉沉文不自殊质而见赏蕴诸鸣鳯之律制以成龙之杖拔条劲直璘斌色滋和轮人之不重待羽客以相贻青春欲暮白云来迟谋于长者操以从之执末而献无因自持诸蔗虽甘不可以倚彼藜虽实不可以美未若处不材之间当有用之始鲁分以爵汉锡以年昔尚尔齿今优我贤书横几玉尘筵则函之以后拂之以前尔其摘芳林沼行乐轩除间尊卑之垂帨随上下之游纡夫寄根江南淼淼幽潭传节大夏悠悠广野岂比夫接君堂上之履为君座右之铭而得与绮绅瑶佩出芳房于蕙庭
　　枯树赋
　　
　　殷仲文风流儒雅海内知名世异时移出为东阳太守常忽忽不乐顾庭槐而叹曰此树婆娑生意尽矣至如白鹿贞松青牛文梓根柢盘魄山崖表里桂何事而销亡桐何为而半死昔之三河徙植九畹移根开花建始之殿落实睢阳之园声含嶰谷曲抱云门将雏集鳯比翼巢鸳临风亭而唳鹤对月峡而吟猿廼有拳曲拥肿盘坳反覆熊彪顾盼鱼龙起伏节竪山连文横水蹙匠石惊视公输目雕镌始就剞劂仍加平鳞铲甲落角摧牙重重碎锦片片眞花纷披草树散乱烟霞若夫松子古度平仲君迁森梢百顷槎枿千年秦则大夫受职汉则将军坐焉莫不苔埋菌压鸟剥虫穿或低垂于霜露或撼顿于风烟东海有白木之庙西河有枯桑之社北陆以杨叶为关南陵以梅根作冶小山则丛桂留人扶风则长松系马岂独城临细柳之上塞落桃林之下若乃山河阻絶飘零离别拔本垂泪伤根沥血火入空心膏流断节横洞口而欹卧顿山腰而半折文斜者百围冰碎理正者千防瓦裂载瘿衔瘤藏穿抱穴木魅防睒山精妖孽况复风云不感羇旅无归未能采葛还成食薇沉沦穷巷芜没荆扉既伤揺落弥嗟变衰淮南子云木叶落长年悲斯之谓矣乃歌曰建章三月火黄河万里槎若非金谷满园树即是河阳一县花桓大司马闻而叹曰昔年种柳依依汉南今看揺落凄怆江潭树犹如此人何以堪
　　伤心赋
　　
　　予五福无征三灵有谴至于继体多从夭折二男一女并得胜衣金陵丧乱相守亡没羇旅关河倏然白首苗而不秀频有所悲一女成人一长孙孩穉奄然壤何痛如之既伤即事追悼前亡惟觉伤心遂以伤心为赋若夫入室生光非复企及夹河为郡前途逾逺婕妤有自伤之赋扬雄有哀祭之文王正长有北郭之悲谢安石有东山之恨斯既然矣至若曹子建王仲宣傅长虞应徳琏刘韬之母任延之亲书翰伤切文辞哀痛千悲万恨何可胜言龙门之桐其枝已折巻施之草其心实伤呜呼哀哉
　　赋曰悲哉秋风揺落变衰魂兮逺矣何去何依望思无望归来不归未逹东门之意空惧西河之讥在昔金陵天下丧乱王室板荡生民涂炭兄弟则五郡分张父子则三州离散地鼎沸于袁曹人豺狼于楚汉或有拥树罹灾藏衣遭难未设桑弧先空柘馆人惟一丘亭遂千秋边韶永恨孙楚长愁张壮武之心疾羊南城之泪流痛斯传体寻兹世载天道斯慈人伦此爱膝下龙摧掌中珠碎芝在室而先枯兰生庭而蚤刈命之脩短哀哉已满鹤声孤絶猿吟肠断嬴博之间路似新安藤缄轊椟枿掩虞棺不封不树惟棘惟栾天惨惨而无色云苍苍而正寒况乃流寓秦川飘飖播迁从官非官归田不田对玉关而羇旅坐长河而暮年已触目于万恨更伤心于九泉至如三虎二龙三珠两鳯并有山泽之灵各入熊罴之梦望陇首而不归出都门而长送对宝盌而痛心抚经而流恸石华空服犀角虚篸风无少女草不宜男乌毛徒覆兽乳空含震为长男之宫巽为长女之位在我生年先凋此地人生防何百忧俱至二王奉佛二郗奉道必至有期何能相保凄其零零防焉秋草去矣黎民哀哉仲仁冀羊祜之前识期张衡之后身一朝风烛万古埃尘丘陵兮何忍能留兮防人
　　象戏赋
　　
　　观夫造作权舆皇王厥初法凝隂于厚徳仰冲气于清虚于绿简既开丹局直正理洞研几原穷作圣若扣洪钟如县明镜白鳯遥临黄云髙映可以变俗移风可以涖官行政是以局取诸干仍图上月轮新满日晕重圆摸羽林之华盖写明堂之璧泉坤以为舆刚柔巻舒若方镜而无影似空城而未居促成文之画亡灵龟之图马丽千金之马符明六甲之符于是搢笏当次依辰就席廻地理于方珪转天文于圆璧分荆山之美玉数蓝田之珉石南行赤水之符北使山之策居东道而龙青出西关而马白既舒象聊定金枰昭日月之光景乗风云之性灵取四方之正色用五徳之相生从月建而左转起黄钟而顺行隂翻则顾兔先出阳变则灵乌独明况乃豫游仁寿行乐徽音水影揺日花光照林乍披图而久玩或开经而熟防虽复成之以手终须得之于心乃有龙烛衔花金炉浮气月落桂垂星斜柳坠犹豫枢机嫌疑泾渭顾望廻惑心情怖畏应对坎而冲离或当申而取未
　　春赋
　　
　　宜春苑中春巳归披香殿里作春衣新年鸟声千种啭二月杨花满路飞河阳一县并是花金谷从来满园树一丛香草足碍人数尺游丝即横路开上林而竞入拥河桥而争渡出丽华之金屋下飞燕之兰宫钗朶多而讶重髻鬟髙而畏风眉将柳而争緑面共桃而竞红影来池里花落衫中苔始绿而藏鱼麦才青而覆雉吹箫弄玉之台鸣佩凌波之水移戚里而家富入新丰而酒美石榴聊泛蒲桃酦醅芙蓉玉碗莲子金杯新芽竹笋细核杨梅绿珠捧琴至文君送酒来玉管初调鸣暂抚阳春渌水之曲对鳯廻鸾之舞更炙笙簧还移筝柱月入歌扇花承节鼓协律都尉射雉中郎停车小苑连骑长杨金鞍始被柘弓新张拂尘看马埒分朋入射堂马是天池之龙种带乃荆山之玉梁艳锦安天鹿新绫织鳯凰三日曲水向河津日晩河边多觧神树下流杯客沙头渡水人镂薄窄衫袖穿珠帖领巾百丈山头日欲斜三晡未醉莫还家池中水影悬胜镜屋里衣香不如花
　　七夕赋
　　兔月先上羊灯次安覩牛星之曜景视织女之阑干于是秦娥丽妾赵艳佳人窈窕名燕逶迤姓秦嫌朝妆之半故怜晚饰之全新此时并舍房栊共徃庭中缕条而贯矩针鼻细而穿空
　　灯赋
　　九龙将暝三爵行栖琼钩半上若木全低牕藏明于粉壁桞助暗于兰闺翡翠珠被流苏羽帐舒屈膝之屏风掩芙蓉之行障巻衣秦后之牀送枕荆台之上乃有百枝同树四照连盘香添然蜜气杂烧兰烬长宵久光青夜寒秀华掩映蚖膏照灼动鳞甲于鲸鱼焰光芒于鸣鹤蛾飘则碎花乱下风起则流星细落况复上兰深夜中山醑清楚妃留客韩娥合声低歌着节游絶鸣辉辉朱烬熖熖红荣乍九光而连采或双花而并明寄言苏季子应知余照情
　　对烛赋
　　龙沙雁塞甲应寒天山月没客衣单灯前桁衣疑不亮月下穿针觉最难刺取灯花持桂烛还却灯檠下烛盘铸鳯衔莲图龙并眠烬髙疑数翦心湿暂难然铜荷承泪蜡铁铗染浮烟本知雪光能映纸复讶灯花今得钱莲帐寒檠牕拂曙筠笼熏火香盈絮傍垂细溜上绕飞蛾光清寒入焰暗风过楚人缨脱尽燕君书误多夜风吹香气随郁金苑芙蓉池秦皇辟恶不足道汉武胡香何物竒晩星没芳芜歇还持照夜游讵减西园月
　　镜赋
　　天河渐没日轮将起燕噪呉王乌惊御史玉花簟上金莲帐里始折屏风新开戸扇朝光晃眼早风吹面临桁下而牵衫就箱边而着钏宿鬟尚巻残妆已薄无复唇朱才余眉萼靥上星稀黄中月落镜台银带本出魏宫能横却月巧挂廻风龙垂匣外鳯倚花中镜乃照胆照心难逢难值镂五色之盘龙刻千年之古字山鸡看而独舞海鸟见而孤鸣临水则池中月出照日则壁上菱生暂设妆奁还抽镜屉竞学生情争怜今世鬓齐故略眉平犹剃飞花塼子次第须安朱开锦蹹黛蘸油檀脂和甲煎泽渍香兰量髻鬓之长短度安花之相去悬媚子于搔头拭钗梁于粉絮梳头新罢照着衣还从妆处取将归暂看系悬知缬缦衫正身长裙斜假襻真成个镜特相宜不能片时藏匣里暂出园中也自随
　　鸳鸯赋
　　
　　虞姬小来事魏王自有歌声足绕梁何曾织锦未肯挑桑终归薄命着罢空牀见鸳鸯之相学还欹眼而泪落南阳渍粉不复看京兆新眉遂懒约况复双心并翼驯狎池笼浮波弄影刷羽乗风共飞詹瓦全开魏宫俱栖梓树堪是韩冯若乃韩寿欲婚温峤愿妇玉台不送胡香未有必见此之双飞觉空牀之难守
　　荡子赋
　　
　　荡子辛苦逐征行直守长城千里城陇水恒冰合关山唯月明况复空牀起怨倡妇生离纱牕独掩罗帐长垂新筝不弄长笛羞吹常年桂苑昔日兰闺罗敷总发弄玉初笄新歌子夜旧舞前溪别后关情无复情奁前明镜不须明合欢无信寄廻纹织未成游尘满牀不用拂细草横阶随意生前日汉使着章台闻道夫壻定应廻手巾还欲燥愁眉即剰开逆想行人至迎前含笑来







　　庾子山集巻一终
　　钦定四库全书
　　庾子山集巻二　　　　　　周　庾信　撰
　　钱塘倪璠纂注
　　赋
　　哀江南赋
　　
　　粤以戊辰之年建亥之月大盗移国金陵瓦解余乃窜身荒谷公私涂炭华阳奔命有去无归中兴道销穷于甲戌三日哭于都亭三年囚于别馆天道周星物极不反傅燮之但悲身世无防求生袁安之每念王室自然流涕昔桓君山之志事杜元凯之平生并有著书咸能自序潘岳之文采始述家风陆机之辞赋先陈世徳信年始二毛即逢防乱藐是流离至于暮齿燕歌逺别悲不自胜楚老相逢泣将何及畏南山之雨忽践秦庭让东海之濵遂餐周粟下亭漂泊髙桥羁旅楚歌非取乐之方鲁酒无忘忧之用追为此赋聊以记言不无危苦之辞惟以悲哀为主日暮途逺人闲何世将军一去大树飘零壮士不还寒风萧瑟荆璧睨柱受连城而见欺载书横阶捧珠盘而不定钟仪君子入就南冠之囚季孙行人防守西河之馆申包胥之顿地碎之以首蔡威公之泪尽加之以血钓台移栁非玉闗之可望华亭鹤唳岂河桥之可闻孙防以天下为三分众才一旅项籍用江东之子弟人惟八千遂乃分裂山河宰割天下岂有百万义师一朝巻甲芟夷斩伐如草木焉江淮无涯岸之阻亭壁无藩篱之固头防箕敛者合从缔交锄耰棘矜者因利乗便将非江表王气终于三百年乎是知并吞六合不免轵道之灾混一车书无救平阳之祸呜呼山岳崩頽既履危亡之运春秋迭代必有去故之悲天意人事可以凄怆伤心者矣况复舟楫路穷星汉非乗槎可上风飚道阻蓬莱无可到之期穷者欲达其言劳者须歌其事陆士衡闻而抚掌是所甘心张平子见而陋之固其宜矣
　　我之掌庾承周以世功而为族经邦佐汉用论道而当官禀嵩华之玉石润河洛之波澜居负洛而重世邑临河而晏安逮永嘉之艰虞始中原之乏主民枕倚于墙壁路交横于豺虎值五马之南奔逢三星之东聚彼凌江而建国始播迁于吾祖分南阳而赐田裂东岳而胙土诛茅宋玉之宅穿径临江之府水木交运山川崩竭家有直道人多全节训子见于纯深事君彰于义烈新野有生祠之庙河南有胡书之碣况乃少微真人天山逸民阶庭空谷门巷蒲轮移谈讲树就简书筠降生世徳载诞贞臣文词髙于甲观楷模盛于漳濵嗟有道而无凤叹非时而有麟既奸回之奰逆终不恱于仁人王子濵洛之嵗兰成射防之年始含香于建礼仍矫翼于崇贤游洊雷之讲肆齿明离之胄筵既倾蠡而酌海遂测管而窥天方塘水白钓渚池圆侍戎韬于武帐聴雅曲于文弦乃解悬而通籍遂崇文而防武居笠毂而掌兵出兰池而典午论兵于江汉之君拭玉于西河之主于时朝野欢娱池台钟鼓里为冠盖门成邹鲁连茂苑于海陵跨横塘于江浦东门则鞭石成桥南极则铸铜为柱橘则园植万株竹则家封千户西賮浮玉南琛没羽吴歈越吟荆艶楚舞草木之遇阳春鱼龙之逢风雨五十年中江表无事王歙为和亲之侯班超为定逺之使马武无预于甲兵冯唐不论于将帅岂知山岳闇然江湖潜沸渔阳有闾左戍卒离石有将兵都尉天子方删诗书定礼乐设重云之讲开士林之学谈劫烬之灰飞辨常星之夜落地平鱼齿城危兽角卧刁斗于荥阳绊龙媒于平乐宰衡以干戈为儿戏缙绅以清谈为庙略乗渍水以胶船驭奔驹以朽索小人则将及水火君子则方成猿鹤敝箄不能救盐池之咸阿胶不能止黄河之浊既而鲂鱼赪尾四郊多垒殿狎江鸥宫鸣野雉湛卢去国艅艎失水见被发于伊川知百年而为戎矣彼奸逆之炽盛久游魂而放命大则有鲸有鲵小则为枭为獍负其牛羊之力凶其水草之性非玉烛之能调岂璿玑之可正值天下之无为尚有欲于羁縻饮其琉璃之酒赏其虎豹之皮见胡柯于大夏识鸟卵于条枝豺牙密厉虺毒潜吹轻九鼎而欲问闻三川而遂窥始则王子召戎奸臣介胄既官政而离逷遂师言而泄漏望廷尉之逋囚反淮南之穷寇出狄泉之苍鸟起横江之困兽地则石鼓鸣山天则金精动宿北阙龙吟东陵麟鬭尔乃桀黠横扇冯陵畿甸拥狼望于黄图填卢山于赤县青袍如草白马如练天子履端废朝单于长围髙宴两观当防千门受箭白虹贯日苍鹰击殿竟遭夏台之祸终视尧城之变官守无奔问之人干戚非平戎之战陶侃空争米船顾荣虚揺羽扇将军死绥路絶长围烽随星落书逐鸢飞遂乃韩分赵裂鼓卧旗折失羣班马迷轮乱辙猛士婴城谋臣巻舌昆阳之战象走林常山之阵蛇奔穴五郡则兄弟相悲三州则父子离别防军慷慨忠能死节三世为将终于此灭济阳忠壮身防末将兄弟三人义声俱唱主辱臣死名存身丧狄人归元三军凄怆尚书多算守备是长云梯可拒地道能防有齐将之闭壁无燕师之卧墙大事去矣人之云亡申子奋发勇气咆勃实总元戎身先士卒胄落鱼门兵填马窟屡犯通中频遭刮骨功业夭枉身名埋没或以隼翼鷃披虎威狐假沾渍锋镝脂膏原野兵弱虏强城孤气寡闻鹤唳而心惊聴胡笳而泪下拒神亭而亡防临横江而弃马崩于钜鹿之沙碎于长平之瓦于是桂林颠覆长洲麋鹿溃溃沸腾茫茫墋黩天地离阻神人惨酷晋郑靡依鲁卫不睦竞动天闗争回地轴探雀鷇而未饱待熊蹯而讵熟乃有车侧郭门筋悬庙屋同曹社之谋人有秦庭之哭尔乃假刻玺于闗塞称使者之酬对逢鄂坂之讥嫌值耏门之征税乗白马而不前防青骡而转碍吹落叶之扁舟飘长风于上游彼锯牙而钩爪又循江而习流排青龙之战舰鬭飞燕之船楼张辽临于赤壁王濬下于巴邱乍风惊而射火或箭重而回舟未辨声于黄盖已先沉于杜侯落帆黄鹤之浦藏船鹦鹉之洲路已分于湘汉星犹防于斗牛若乃隂陵失路钓台斜趣望赤壁而沾衣舣乌江而不渡雷池栅浦鹊陵焚戍旅舍无烟巢禽无树谓荆衡之杞梓庶江汉之可恃淮海维扬三千余里过漂渚而寄食托芦中而渡水届于七泽濵于十死嗟天保之未定见殷忧之方始本不达于危行又无情于禄仕谬掌衞于中军滥尸丞于御史信生世等于龙门辞亲同于河洛奉立身之遗训受成书之顾托昔四世而无慙今七叶而始落泣风雨于梁山惟枯鱼之衔索入欹斜之小径掩蓬藋之荒扉就汀洲之杜若待芦苇之单衣于是西楚霸王劒及繁阳鏖兵金匮校战玉堂苍鹰赤雀铁轴牙樯沉白马而誓众负黄龙而渡江海潮迎舰江萍送王戎车屯于石城戈船掩于淮泗诸侯则郑伯前驱盟主则荀防暮至剖巢熏穴奔魑走魅埋长狄于驹门斩蚩尤于中冀燃腹为灯饮头为器直虹贯垒长星属地昔之虎踞龙盘加以黄旗紫气莫不随狐兔而窟穴与风尘而殄瘁西瞻博望北临圃月榭风台池平树古倚弓于玉女牕扉系马于凤凰楼柱仁夀之镜徒悬茂陵之书空聚若夫立徳立言谋明寅亮声超于系表道髙于河上更不遇于浮邱遂无言于师旷以爱子而托人知西陵而谁望非无北阙之兵犹有云台之仗司徒之表里经纶狐偃之惟王实勤横雕戈而对霸主执金鼓而问贼臣平吴之功壮于杜元凯王室是赖深于温太真始则地名全节终则山称枉人南阳校书去之已逺上蔡逐猎知之何晚镇北之负誉矜前风飚凛然水神遭箭山灵见鞭是以蛰熊伤马浮蛟没船才子倂命俱非百年中宗之夷凶靖乱大雪寃耻去代邸而承基迁唐郊而纂祀反旧章于司归余风于正始沉猜则方逞其欲藏疾则自矜于已天下之事没焉诸侯之心揺矣既而齐交北絶秦患西起况背闗而怀楚异端委而开吴驱緑林之散卒拒骊山之叛徒营军梁溠搜乗巴渝问诸淫昏之求诸厌劾之符荆门遭廪延之戮夏口滥逵泉之诛蔑因亲以教爱忍和乐于弯弧既无谋于肉食非所望于论都未深思于五难先自擅于二端登阳城而避险卧砥柱而求安既言多于忌刻实志勇而形残但坐观于时变本无情于急难地惟黑子城犹弹丸其怨则黩其盟则寒岂寃禽之能塞海非愚叟之可移山况以沴气朝浮妖精夜陨赤乌则三朝夹日苍云则七重围轸亡吴之嵗既穷入郢之年斯尽周含郑怒楚结秦寃有南风之不竞值西邻之责言俄而梯冲乱舞冀马云屯俴秦车于畅毂防汉鼓于雷门下陈仓而连弩渡临晋而横船虽复楚有七泽人称三户箭不丽于六麋雷无惊于九虎辞洞庭兮落木去涔阳兮极浦炽火兮焚旗贞风兮害蛊乃使玉轴扬灰龙文折柱下江余城长林故营徒思拑马之秣未见烧牛之兵章曼枝以毂走宫之竒以族行河无冰而马渡闗未晓而鸡鸣忠臣解骨君子吞声章华望祭之所云梦伪游之地荒谷缢于莫敖冶父囚于羣帅硎谷折拉鹰鹯批防寃霜夏零愤泉秋沸城崩杞妇之哭竹染湘妃之泪水毒秦泾山髙赵陉十里五里长亭短亭饥随蛰燕暗逐流萤秦中水黑闗上泥青于时瓦解冰泮风飞电散浑然千里淄渑一乱雪暗如沙冰横似岸逢赴洛之陆机见离家之王粲莫不闻陇水而掩泣向闗山而长叹况复君在交河妾在青波石望夫而逾逺山望子而逾多才人之忆代郡公主之去清河栩阳亭有离别之赋临江王有愁思之歌别有飘飖武威覊旅金微班超生而望返温序死而思归李陵之双凫永去苏武之一雁空飞若江陵之中否乃金陵之祸始虽借人之外力实萧墙之内起拨乱之主忽焉中兴之宗不祀伯兮叔兮同见戮于犹子荆山鹊飞而玉碎隋岸蛇生而珠死火乱于平林殇魂游于新市梁故丰徙楚实秦亡不有所废其何以昌有妫之后将育于姜输我神器居为让王天地之大徳曰生圣人之大宝曰位用无赖之子弟举江东而全弃惜天下之一家遭东南之反气以鹑首而赐秦天何为而此醉且夫天道回旋生民预焉余烈祖于西晋始流播于东川洎余身而七叶又遭时而北迁提挈老幼闗河累年死生契濶不可问天况复零落将尽灵光岿然日穷于纪嵗将复始逼迫危虑端忧暮齿践长乐之神臯望宣平之贵里渭水贯于天门骊山回于地市幕府大将军之爱客丞相平津侯之待士见钟鼎于金张闻歌于许史岂知灞陵夜猎犹是故时将军咸阳布衣非独思归王子




　　庾子山集巻二
　　钦定四库全书
　　庾子山集巻三　　　　　　周　庾信　撰
　　钱唐倪璠纂注
　　诗
　　奉和泛江
　　春江下白帝画舸向黄牛锦防回沙碛兰桡避荻洲湿花随水泛空巢逐树流建平船柹下荆门战舰浮岸社多乔木山城足回楼日落江风静龙吟逈上防
　　奉和山池
　　乐宫多暇豫望苑暂回舆鸣笳陵絶浪飞盖歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余
　　陪驾幸终南山和宇文内史
　　
　　玉山乗四载瑶池宴八龙鼋桥浮少海鹄盖上中峰飞狐横塞路白马当河冲水奠三川石山封五树松长虹双瀑布圆阙两芙蓉戍楼鸣夕鼔山寺响晨钟新蒲节转促短笋箨犹重树宿含樱鸟花留酿蜜蜂迎风下列缺洒酒召昌容且欣陪北上方欲待东封
　　和宇文内史春日逰山
　　逰客值春辉金鞍上翠防风逆花迎面山深云湿衣雁持一足倚猿将两臂飞戍楼侵岭路山村落猎围道士封君达仙人丁令威煮丹于此地居然未肯归
　　逰山
　　聊登圃殿更上增城山不知髙几里低头防世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竪
　　和宇文京兆逰田
　　小苑禁门开长杨猎客来悬知画眉罢走马向章台涧寒泉反缩山晴云倒回熊饥自防掌雁惊独衔枚美酒余杭醉芙蓉即奉杯
　　奉报寄洛州
　　
　　舟师防孟津甲子陈东隣雷辕惊战鼔劒室动金神幕府风云气军门闗塞人长旍析鸟羽合甲抱犀鳞星芒一丈焰月晕七重轮黎阳水稍渌官渡栁应春无庸奉天睠驱传牧南秦系辞劳简牍杂俗弊风尘上洛逢都尉商山见逸民留滞终南下惟当一史臣
　　奉报穷秋寄隐士
　　王倪逢齧缺桀溺耦长沮藜牀负日荷麦陇带经锄自然曲木几无名科斗书聚花聊饷鹤穿池试飬鱼小村治澁路低田补壊渠秋水牵沙落寒藤抱树疎空枉平原骑来过仲蔚庐
　　上益州上柱国赵王二首
　　
　　铜梁影棠树石镜写搴帷两江如渍锦双峰似画眉穿荷低晚盖衰栁挂残丝风流盛儒雅泉涌富文词无因同子淑暂得侍临淄寂寞嵗隂穷苍茫云貌同鹤毛飘乱雪车毂转飞蓬雁归知向暖鸟巢解背风寒沙两岸白猎火一山红愿想悬鹑弊时嗟陋巷空
　　谨赠司寇淮南公
　　
　　危邦久乱徳天防始乗机九河闻誓众千里见连旂虢亡垂棘返齐平寳鼎归久弊风尘俗殊劳闗塞衣绊骥还千里垂鹏更九飞犹怜马齿进应念节旄稀回轩入故里园桞始依依旧竹侵行迳新桐益几围寒谷梨应重秋林栗更肥美酒还参圣雕文本入防促歌迎赵瑟逰召楚妃小人司刺举明敭实滥吹南部治都尉军谋假建威商山隐士石丹水凤凰矶野亭长被马山城早掩扉传呼拥绛节交防映彤闱遂令防楚操何但食周薇三十六水变四十九条非丹灶风烟歇年龄蒲柳衰同僚敢不尽畴日惧难追
　　正旦上司宪府
　　
　　诘旦启门防繁辞涌笔端苍鹰下狱吏獬豸饰刑官司朝引玉节盟载捧珠盘穷纪星移次归余律未殚雪髙三尺厚氷深一丈寒短笋犹埋竹香心未启兰孟门久失路扶揺忽上抟栖乌还得府弃马复归栏荣华名义重虚薄报恩难枚乗还起疾贡禹遂弹冠方垂莲叶剑未用竹根丹一知悬象法谁思垂钓竿任洛州酬薛文学见赠别
　　予居河之曲英彦本连踪盐形或变虎鼎气乍成龙若人承载徳宫墙定数重五衢开辩路四照起文峰曰余滥推毂民愿始天从上洛分都尉农开附庸羊肠连九坂熊耳对双峰白石仙人芋青林隐士松北梁送孙楚西堤别葛龚故人倘书札黎阳土足封
　　将命至邺酬祖正员
　　
　　我皇临九有声教洎无隄兴文盛礼乐偃武息氓黎承乏驱骐骥旌旗事琬珪古碑文字尽荒城年代迷被陇文熟交塍香穗低投琼实有慰报李更无蹊
　　将命至邺
　　大国修聘礼亲邻自此敦张旃事原隰负扆报成言西过犯霜露北指度轘辕交欢值公子展礼觌王孙何以誉嘉树徒欣赋采蘩四牢欣折俎三献满罍樽人臣无境外何由欣此言风俗既殊阻山河不复论无因旅南馆空欲祭西门眷然惟此别夙期幸共存
　　入彭城馆
　　襄君前建国项氏昔棱威鶂飞伤楚战鸡鸣悲汉围年代殊氓俗风云更盛衰水流浮磬动山喧双翟飞夏余花欲尽秋近鷰将稀槐庭垂緑穗莲浦落红衣徒知日云暮不见舞雩归
　　同州还
　　
　　赤岸绕新村青城临绮门范防新入相穰侯始出蕃上林催猎响河桥争渡喧窜雉飞横涧藏狐入断原将军髙宴晚来过青竹园
　　从驾观讲武
　　校战出长杨兵栏入鬭塲置阵横云起开营雁翼张门嫌磁石碍马畏铁菱伤龙渊触牛斗繁弱骇天狼落星奔骥騄浮云上骕骦急风吹战鼓髙尘拥贝装骇猿时落木惊鸿屡断行树寒条更直山枯菊转芳豹畧推全胜龙韬揖所长小臣欣寓目还知奉防昌
　　奉报赵王出师在道赐诗
　　
　　上将出东平先定下江兵弯弓伏石动振鼔沸沙鸣横海将军号长风骏马名雨歇残虹断云归一雁征暗巗朝石湿空山夜火明低桥涧底渡狭路花中行锦车同建节鱼轩异泊营军中女子气塞外夫人城小人乖摄飬岐路阻逢迎几月芝田熟何年金灶成哀笳闗塞曲嘶马别离声王子身为寳深思不倚衡
　　和赵王送峡中军
　　楼船聊习战白羽试防军山城对却月岸阵抵平云赤虵悬弩影流星抱剑文胡笳遥警夜塞马暗嘶羣客行明月峡猿声不可闻
　　奉和赵王途中五韵
　　飘飘暎车幕出没望连旗度云还翊阵回风即送师峡路沙如月山峰石似眉村桃拂红粉岸栁被青丝锦城遥可望回鞍念此时
　　同卢记室从军
　　
　　河图论阵气金匮辨星文地中鸣鼓角天上下将军函犀恒七属络铁本千羣飞梯聊度绛合弩暂凌汾寇阵先中断妖营即两分连对岭度嘶马隔河闻箭飞如疾雨城崩似壊云英王于此战何用武安君
　　侍从徐国公殿下军行
　　
　　八风占阵气六甲候兵韬置府仍开幕麾军即秉旄长旂临广武烽火对成臯巡寒重挟纩酌水胜单醪阵后云逾直兵深星转髙电驱龙马山精镂寳刀塞逈翻榆叶闗寒落雁毛既得从神武何须念久劳
　　伏闻逰猎
　　虞旂喜旦晴猎马向山横石闗鱼贯上山梁雁翅行雪平寻兔迹林丛聴雉声马嘶山谷响弓寒桑柘鸣闻鸟自落望火兽空惊无风树即正不冻水还平谁知茂陵下愿入睢阳城
　　见征客始还遇猎
　　贰师新受诏长平正凯归犹言乗战马未得解戎衣上林遇逐猎宜春暂合围汉帝熊犹愤秦王雉更飞故人迎借问念旧始依依河邉一片石不复肯支机
　　奉和阐二教应诏
　　五明教已设三元法复开鱼山将鹤岭清梵两邉来香烟聚为塔花雨积成台空心论佛性贞气辨仙才露盘髙掌滴风乌平翅回无劳问待诏自识昆明灰
　　至老子庙应诏
　　虚无推驭辨寥廓本乗蜺三门临苦县九井对灵谿盛丹须竹节量药用刀圭石似临邛芋芝如封禅泥毻毛新鹄小盘根古树低野戍孤烟起春山百鸟啼路有三千别途经七圣迷惟当别闗吏直向流沙西
　　奉和赵王逰仙
　　藏山还采药有道得从师京兆陈安世成都李意期玉京传相鹤太乙授飞龟白石香新芋青泥美熟芝山精逢照镜樵客值围棊石纹如碎锦藤苖似乱丝蓬莱在何处汉后欲遥祠
　　奉和同防寺浮屠
　　
　　岧岧凌太清照殿比东京长影临双阙髙层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声画水流全注图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情
　　奉和法筵应诏
　　五城邻北极百雉壮西昆钩陈横复道阊阖抵灵轩千柱莲花塔由旬紫绀园佛影胡人记经文汉语翻星窥朱鸟牖云宿凤凰门新禽解杂啭春栁卧生根早雷惊蛰戸流雪长河源建始移交让徽音种合昏风飞扇天辩泉涌属丝言羁臣从散木何以预中天逥翔遥可望终类仰鹍
　　和从驾登云居寺塔
　　重峦千仞塔危磴九层台石闗恒逆上山梁乍斗回阶下云峰出前风洞开隔岭钟声度中天梵响来平时欣侍从于此暂徘徊
　　和何仪同讲竟述懐
　　无名即讲道有动定论机安经让礼席正业理儒衣似得逰焉趣能同舍讲归石渠人少歇华隂市暂稀秋云低晚气短景侧余辉萤排乱草出雁舍断芦飞别有平陵迳萧条客鬓衰饥噪空仓雀寒惊懒妇机实欣懐謏问逢君理入防
　　奉和赵王隐士
　　洛阳征五隐东都别二贤云气浮函谷星光聚颍川霸陵采樵路成都卖卜钱鹿裘披稍裂藜牀坐欲穿阮籍惟长啸嵇康讶一涧险无平石山深足细泉短松犹百尺少鹤已千年野鸟繁啭山花焰火然洞风吹戸里石乳滴牕前虽无亭长识终见野人传
　　拟咏懐二十七首
　　
　　歩兵未饮酒中散未弹琴索索无真气昏昏有俗心涸鲋常思水惊飞每失林风云能变色松竹且悲吟由来不得意何必徃长岑赭衣居傅岩垂纶在渭川乗舟能上月飞幰欲扪天谁知志不就空有直如洛阳蘓季子连衡遂不连既无六国印翻思二顷田
　　俎豆非所习帏幄复无谋不言班定逺应为万里侯燕客思辽水秦人望陇头倡家遭强聘质子値仍留自怜才智尽空伤年鬓秋
　　楚材称晋用秦臣即赵冠离宫延子产羁旅接陈完寓衞非所寓安齐独未安雪泣悲去鲁凄然忆相韩惟彼穷途恸知余行路难
　　惟忠且惟孝为子复为臣一朝人事尽身名不足亲吴起尝辞魏韩非遂入秦壮情已消歇雄图不复申移住华隂下终为闗外人
　　畴昔国士遇生平知已恩直言殊可吐宁知炭欲吞一顾重尺璧千金轻一言悲伤刘孺子凄怆史皇孙无因同武骑归守霸陵园
　　榆闗断音信汉使絶经过胡笳落泪曲羌笛断肠歌纤腰减束素别泪损横波恨心终不歇红顔无复多枯木期塡海青山望断河
　　白马向清波乗氷始渡河置兵须近水移营喜灶多长坂初垂翼鸿沟遂倒戈的卢于此去虞兮奈若何空营卫青冢徒聼田横歌北临莵郡南戍朱鸢城共此无期别俱知万里情昔尝逰令尹今时事客卿不特贫谢富安知死羡生懐秋独悲此平生何谓平
　　悲歌度辽水弭节出阳闗李陵从此去荆卿不复还故人形影灭音书两俱絶遥防塞北云悬想闗山雪逰子河梁上应将苏武别
　　揺落秋为气凄凉多怨情啼枯湘水竹哭壊杞梁城天亡遭愤战日蹙值愁兵直虹朝映垒长星夜落营楚歌饶恨曲南风多死声眼前一杯酒谁论身后名
　　周王逢郑忿楚后値秦寃梯冲已鹤列冀马忽云屯武安檐瓦振昆阳猛兽奔流星夕照镜烽火夜烧原古狱饶寃气空亭多枉防天道或可问微兮不忍言
　　横流遘屯慝上墋结重氛哭市闻妖兽頽山起怪云緑林多散卒清波有败军智士今何用忠臣且未闻惜无万金产东求沧海君
　　吉士长为吉善人终日善大道忽云乖生民随事蹇有情何可豁忘懐固难遣麟穷季氏罝虎振周王圈平生几种意一旦冲风巻
　　六国始咆哮纵横未定交欲竞连城玉翻征缩酒茅析骸犹换子登防已悬巢壮氷初开地盲风正折胶轻云飘马足明月动弓弰楚师正围巩秦兵未下崤始知千载内无复有申包
　　横石三五片长松一两株对君俗人眼真兴理当无野老披荷叶家僮扫栗跗竹林千戸封甘橘万头奴君见愚公谷真言此谷愚
　　日晓荒城上苍茫余落晖都防楼兰返将军疏勒归马有风尘气人多闗塞衣阵云平不动秋蓬巻欲飞闻道楼船战今年不解围
　　寻思万戸侯中夜忽然愁琴声遍屋里书巻满牀头虽言梦蝴蝶定自非庄周残月如初月新秋似旧秋露泣连珠下萤飘碎火流乐天乃知命何时能不忧愦愦天公晓精神殊乏少一郡催曙鸡数处惊眠鸟其觉乃于于其忧惟悄悄张仪称行薄管仲称器小天下有情人居然性灵夭
　　在死犹可忍为辱岂不寛古人持此性遂有不能安其面虽可热其心长自寒匣中取明镜披图自照防幸无侵饿理差有犯兵栏拥节时驱传乗亭不据鞍代郡蓬初转辽阳桑欲干秋云粉絮结白露水银团一思探禹穴无用鏖臯兰
　　倐忽市朝变苍茫人事非避谗犹采葛忘情遂食薇懐愁正揺落中心怆有违独怜生意尽空惊槐树衰
　　日色临平乐风光满上兰南国美人去东家枣树完抱松伤别鹤向镜絶孤鸾不言登陇首惟得望长安
　　鬬麟能食日战水定惊龙鼓鞞喧七萃风尘乱九重鼎湖去无返苍梧悲不从徒劳铜爵妓遥望西陵松
　　无闷无不闷有待何可待昏昏如坐雾漫漫疑行海千年水未清一代人先改昔日东陵侯惟有园在
　　懐抱独昏昏平生何所论由来千种意并是桃花源谷皮两书帙壶卢一酒樽自知费天下也复何足言萧条亭障逺凄惨风尘多闗门临白狄城影入黄河秋风苏武别寒水送荆轲谁言气盖世晨起帐中歌
　　被甲阳云台重云久未开鸡鸣楚地尽鹤唳秦军来罗梁犹下礌扬排久飞灰出门车轴折吾王不复回
　　和张侍中述懐
　　
　　阳穷乃悔吝世季诚屯剥奔河絶地维折柱倾天角成羣海水飞如雨天星落负锸遂移山藏舟终去壑生民忽已鱼君子徒为鹤畴昔逢知已生平荷恩渥故组竟无闻程婴空寂寞永嘉独流寓中原惟鼎镬道险卧樚栌身危累素殻漂流从木梗风巻随秋箨张翰不归吴陆机犹在洛汉阳钱遂尽长安米空索时占季主龟乍贩韩康药伏辕终入绊垂翅犹离缴徒懐琬琰心空守黄金诺虢郐终无寄齐秦竟何托大夫唯闵周君子常思亳寂寥共羁旅萧条同负郭农谈止谷稼野膳惟藜藿操乐楚琴悲忘忧鲁酒薄渭濵观坐钓谷口防秋获惟有丘明耻无复荣期乐夷则火星流天根秋水涸冬严日不暖嵗晚风多朔杨浮有怪云细凌闻灾雹木皮三寸厚泾泥五斗浊虽忻曲辕树犹惧雕陵鹊生涯实有始天道终虚槖且悦善人交无疑朋友数何时得云雨复见翔寥廓
　　奉和示内人
　　然香郁金屋吹管凤凰台春朝迎雨去秋夜隔河来聼歌云即断闻琴鹤倒回春牕刻凤下寒壁画花开定取流霞气时添承露杯
　　奉和赵王美人春日
　　直将刘碧玉来过隂丽华祗言满屋里并作一园花新藤乱上格春水漫吹沙歩揺钗梁动红轮帔角斜今年逐春处先向石崇家
　　奉和赵王春日
　　城傍金谷苑园里凤凰池细管调歌曲长衫教舞儿向人长曼脸由来薄面皮梅花絶解作树叶本能吹香烟龙口出莲子帐心垂莫畏无春酒须花但见随
　　梦入堂内
　　雕梁旧刻杏香壁本泥椒幔绳金麦穂帘钩银蒜条画眉千度拭梳头百遍撩小衫裁裹臂纒掐抱腰日光钗熖动牕影镜花揺歌曲风吹韵笙簧火炙调即今须戏去谁复待明朝
　　和咏舞
　　洞房花烛明燕余双舞轻顿履随疎节低鬟逐上声歩转行初进衫飘曲未成鸾廻镜欲满鹤顾市应倾已从天上学讵是世中生
　　夜聼捣衣
　　秋夜捣衣声飞度长门城今夜长门月应如昼日明小鬟宜粟瑱圆腰运织成秋砧调急节乱杵变新声石燥砧逾响桐虚杵絶鸣鸣石出华隂虚桐采凤林北堂细腰杵南市女郎砧撃节无劳鼔调声不用琴并结连枝缕双穿长命针倡楼惊别怨征客动愁心同心竹叶椀双去双来满裙裾不奈长衫袖偏宜短龙文镂剪刀凤翼纒篸管风流响和韵哀怨声凄断新声绕夜风娇转满空中应闻长乐殿判彻昭阳宫花鬟醉眼缬龙子细文红湿折通夕露吹衣一夜风玉堦风转急长城雪应闇新绶始欲缝细锦行须纂声烦广陵散杵急渔阳掺新月动金波秋云泛滥过谁怜征戍客今夜在交河栩阳离别赋临江愁思歌复令悲此曲红顔余几多
　　预麟趾殿校书和刘仪同
　　
　　止戈兴礼乐修文盛典谟壁开金石篆河浮云雾图芸香上延阁碑石向鸿都诵书称博士明经拜大夫璧池寒水落学市旧槐疎髙谭变白马雄辩塞飞狐月落将军树风惊御史乌子云犹汗简温舒正削蒲连云虽有阁终欲想江湖
　　和宇文内史入重阳阁
　　
　　北原风雨散南宫容卫疎待诏还金马儒林归石渠徒悬仁夀镜空聚茂陵书竹泪垂秋笋莲衣落夏蕖顾成始移庙阳陵正徙居旧兰憔悴长残花烂漫舒别有昭阳殿长悲故媫妤
　　忝在司水看治渭桥
　　
　　大夫参下位司职渭之阳富平移铁鏁甘泉运石梁跨虹连絶岸浮鼋续断航春洲鹦鹉色流水桃花香星精逢汉帝钓叟值周王平堤石岸直髙堰栁长长羡言杜元凯河桥独举觞
　　北园新斋成应赵王教
　　虹粉跂鸟翼山节拱兰枝画梁云气绕雕牕玉女窥月悬惟返照莲开长倒垂盘根细壊石行雨暴浇池长藤连格徙髙树带巢移鸟声惟杂啭花风直乱吹白虎题书观熊帖射皮文入舞曲月扇掩歌儿玉节调笙管金船代酒巵若论曹子建天人本共知
　　同防河阳公新造山池聊得寓目
　　横阶仍凿涧对戸即连峰暗石疑藏虎盘根似卧龙沙洲聚乱荻洞口碍横松引泉恒数派开岩即十重北园闻吹管南隣聼撃钟菊寒花正合杯香酒絶浓由来魏公子今日始相逢
　　登州中新阁
　　跨虚凌倒景连云拒少阳璇极龙鳞上雕薨鹏翅张千寻文杏照十里木兰香开牕对髙掌平坐望河梁歌响闻长乐钟声彻建章赋用王延夀书须韦仲将龙来随画壁凤起逐吹簧石作芙蓉影池如明镜光花梁反披叶莲井倒垂房徒然思鷰贺无以预鹍翔
　　嵗晚出横门
　　年华改歳隂逰客喜登临据鞍垂玉帖横腰带锦心氷弱浮桥没沙虚马迹深倚弓依石岸回牀向栁隂智琼来劝酒文君过聼琴明朝云雨散何处更相寻北园射堂新成
　　轩台聊可习仙的不难登转箭初调筈横弓先望堋惊心一雁落连臂两猿腾直知王济巧谁觉魏舒能空心不死树无叶未枯藤择贤方知此传巵喜得朋











　　庾子山集巻三
　　钦定四库全书
　　庾子山集巻四　　　　　　周　庾信　撰
　　钱唐倪璠纂注
　　诗
　　园庭
　　杖乡従物外养学事闲郊穷愁方汗简无遇始观爻谷寒已吹律檐空更剪茅樵隐恒同路人禽或对巢水蒲开晩结风竹解寒苞古槐时变火枯枫乍落胶倒屣迎悬榻停琴聴解嘲香螺酌美酒枯蚌借兰殽飞鱼时触钓翳雉屡悬庖但使相知厚当能来结交
　　归田
　　务农勤九谷归来嘉一廛穿渠移水碓烧棘起山田树隂逢歇马鱼潭见酒船苦李无人摘秋不直钱社鸡新欲伏原蚕始更眠今日张平子翻为人所怜
　　寒园即日
　　寒园星散居揺落小村墟逰仙半壁画隐士一牀书子月泉心动阳爻地气舒雪花深数尺冰牀厚尺余苍鹰斜望雉白鹭下观鱼更想东都外羣公别二疏
　　幽居值春
　　山人久陆沉幽径忽春临决渠移水碓开园扫竹林欹桥久半断崩岸始邪侵短歌吹细笛低声泛古琴钱刀不相及耕种且须深长门一纸赋何处覔黄金
　　卧疾穷愁
　　危虑风霜积穷愁嵗月侵留蛇常疾首映弩屡惊心穉川求药録君平问卜林野老时相访山僧或见寻有菊翻无酒无弦则有琴讵知长抱膝徒为梁父吟
　　山斋
　　寂寥寻静室防密就山斋滴沥泉浇路穹窿石卧阶浅槎全不动盘根惟半埋圆珠坠晚菊细火落空槐直置风云惨弥怜心事乖
　　望野
　　试防千金马来登五丈原有城仍旧县无树即新村水向兰池泊日斜细栁园涸渚通沙路寒渠塞水门但得风云赏何须人事论
　　防赐酒
　　金膏下帝台玉歴在蓬莱仙人一遇饮分得两三杯忽闻桑叶落正值菊花开阮籍披衣进王戎含笑来従今覔仙药不假向瑶台
　　奉报赵王恵酒
　　梁王修竹园冠盖风尘喧行人忽枉道直进桃花源穉子还羞出惊妻倒闭门始闻传上命定是赐中樽野罏燃树叶山杯捧竹根风池还更暖寒谷遂成暄未知稻雁何时能报恩
　　有喜致醉
　　
　　忽见庭生玉欣看蚌出珠兰芬犹载寝蓬箭始悬弧既喜枚都尉能欢陆大夫频朝中散客连日步兵厨襍曲随琴用残花聴酒须脆梨裁数实甘查惟一株兀然已复醉揺头歌凤雏
　　喜晴应诏勅自疏韵
　　御辩诚膺録维皇称有建雷泽昔经渔负夏时従贩柏梁骖驷马高陵驰六传有序属賔连无私表平宪河堤崩故栁秋水高新堰心斋愍昏垫乐彻怜胥怨禅河秉高论法轮开胜辩王城水鬬息洛浦河图献伏泉还习坎埽风巳回防桐枝长旧围蒲节抽新寸山薮欣蔵疾幽栖得无闷有庆兆民同论年天子万
　　同顔大夫初晴
　　
　　夕阳含水气反景照河隄湿花飞未逺隂云敛向低燕燥还为石龙残更是泥香泉酌冷涧小艇钓莲溪但使心齐物何愁物不齐
　　奉和赵王喜雨
　　霓临日谷封蚁对云台投壶欲起电倚柱稍惊雷白沙如湿粉莲花类洗杯惊乌洒翼度湿雁断行来浮桥七星起高堰六门开犹言祀蜀帝即似望荆台厥田终上上原野自莓莓
　　和李司録喜雨
　　纯阳实久亢云汉乃昭回临河沉璧玉夹道画龙媒离光初绕电震气始乘雷海童还碣石神女向阳台云逐鱼鳞起渠従龙骨开崩沙杂水去卧树拥槎来嘉苗双合頴熟稻再含胎属此欣膏露逢君摛掞才愧乏琼将玖无酬美且偲
　　郊行值雪
　　风云俱惨惨原野共茫茫雪花开六出冰珠映九光还如驱玉马暂似猎银獐阵云全不动寒山无物香薛君一狐白唐侯两骕骦寒关日欲暮披雪上河梁
　　奉和赵王西京路春旦
　　直城龙首抗横桥天汉分风乌疑近日露掌定高云新渠还入渭旧鼎更开汾汉猎熊攀槛秦田雉失羣宜年动春律御宿敛寒氛防玉迎萧史东方覔细君杨栁成歌曲蒲桃学绣文鸟鸣还独解花开先自薰谁知防陵下犹有故将军
　　奉和夏日应令
　　朱帘卷丽日翠幕蔽重阳五月炎蒸气三时刻漏长麦随风里熟梅逐雨中黄开冰带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦聴笙簧
　　和乐仪同苦热
　　
　　火井沉荧散炎洲高焰通鞭石未成雨鸣鸢不起风思为鸾翼扇愿借明光宫临淄迎子礼中散就安丰美酒含兰气甘瓜开蜜筒寂寥人事屏还得隐墙东
　　和裴仪同秋日
　　
　　萧条依白社寂寞似东臯学异南宫敬贫同北郭骚防吏观秋水莱妻纺落毛旅人嗟嵗暮田家厌作劳霜天林木燥秋气风云高栖皇终不定方欲涕沾袍
　　咏园花
　　暂住春园傍聊过看果行枝繁类金谷花杂映河阳自红无假染真白不须妆燕送归菱井蜂衔上蜜房非是金炉气何关柏殿香裛衣偏定好应持奉魏王
　　西门豹庙
　　
　　君子为利博达人树徳深苹藻由斯荐樵苏幸未侵恭闻正臣祀良识佩韦心容范虽年代徽猷若可寻菊花随酒馥槐影向牕临鹤飞疑逐舞鱼惊似聴琴漳流鸣磴石铜雀影秋林
　　和王少保遥伤周处士
　　
　　冥漠尔逰岱凄凉余向秦虽言异生死同是不归人昔余仕冠葢值子游风尘望气求真隐伺关待逸民忽闻泉石友芝桂不防身怅然张仲蔚悲哉郑子真三山犹有鹤五栁更应春遂令従渭水投吊往江濵
　　伤王司徒褒
　　
　　昔闻王子晋轻举逐神仙谓言君积善还得嗣前贤四海皆流寓非为独播迁岂意中台坼君当风烛前自君钟鼎族江东三百年宝刀仍世载雕戈本旧传绿绂纡槐绶黄金饰侍蝉地建忠臣国家开孝子泉自能枯木润足得流水圆以君承祖武诸侯无间然青衿巳对日童子即论天颍隂珠玉丽河阳脂粉研名高六国共价重十城连辩足观秋水文堪题马鞭回鸾抱书字别鹤绕琴拥旄裁甸服垂帷非被边静亭空系马闲烽直起烟不废披书案无妨坐钓船茂陵忽多病淮阳实未痊侍医逾黙黙神理遂绵绵永别张平子长埋王仲宣柏谷移松树阳陵买墓田陜路秋风起寒堂已飒焉丘杨一揺落山火即时然昔为人所羡今为人所怜世途旦复旦人情又故人伤此别留恨满秦川定名于此定全徳以斯全惟有山阳笛凄余思旧篇
　　仰和何仆射还宅懐故
　　紫阁旦朝罢中台夕奏稀无复千金笑徒劳五日归步檐朝未扫兰房昼掩扉苔生理曲处网积廻文机故瑟余断歌梁秋雁飞朝云虽可望夜帐定难依愿凭甘露入方假慧灯辉宁知洛城晩还泪独沾衣
　　送灵法师葬
　　龙泉今日掩石洞即时封玉匣摧谈柄悬河落辩锋香炉犹是柏麈尾更成松郭门未十里山回已数重尚闻香阁梵犹聴竹林钟送客风尘拥寒郊霜露浓性灵如不灭神理定何従
　　和春日晩景宴昆明池
　　
　　春余足光景赵李旧经过上林栁腰细新丰酒径多小船行钓鲤新盘待摘荷兰臯徒税驾何处有陵波
　　对宴齐使
　　
　　归轩下賔馆送盖出河堤酒正离杯促歌工别曲凄林寒木皮厚沙回雁飞低故人傥相访知余已执珪
　　聘齐秋晩馆中饮酒
　　
　　欣兹河朔饮对此洛阳才残秋欲屏扇余菊尚浮杯漳流鸣二水日色下三台无因侍清夜同此月徘徊
　　奉和濬池初成清晨临泛
　　千金高堰合百顷浚源开翻逢积翠浪更识昆明灰猿啸风还急鸡鸣潮即来时看青雀舫遥逐桂舟回
　　和灵法师逰昆明池二首
　　
　　逰客重相欢连镳出上兰值泉倾葢饮逢花驻马看平湖泛玉轴高堰歇金鞍半道闻荷气中流觉水寒
　　秋光丽晩天鹢舸泛中川密菱障浴鸟高荷没钓船碎珠萦防菊残丝绕折莲落花摧斗酒栖乌送一弦
　　见逰春人
　　长安有狭邪金穴盛豪华连杯劝上马乱果掷行车深红莲子艳细锦鳯凰花那能学噀酒无处似栾巴
　　别周尚书正
　　
　　扶风石桥北函谷故关前此中一分手相逢知防年黄鹄一反顾徘徊应怆然自知悲不已徒劳减瑟
　　别张洗马枢
　　别席惨无言离悲两相顾君登苏武桥我见杨朱路关山负雪行河水乘冰渡愿子着朱鸢知余在菟
　　别庾七入蜀
　　峻岭拂阳乌长城连蜀都石铭悬劒阁沙洲聚阵图山长半股折树老半心枯由来兄弟别共念一荆株
　　将命使北始渡瓜步江
　　
　　校尉始辞国楼船欲渡河輴轩临碛岸旌节映江沱观涛想帷葢争长忆干戈虽同燕市泣犹聴赵津歌
　　反命河朔始入武州
　　轻车初逐李定逺未随班受诏祁连反申威疎勒还飞蓬损腰带秋鬓落容顔寄言旧相识知余生入关
　　冬狩行四韵连句应诏
　　三川羽檄驰六郡良家选观兵细栁城校猎长杨苑惊雉逐鹰飞腾猿看箭转鸣笳河曲还犹忆南皮返
　　和王内史従驾狩
　　冬狩出离宫还过猎武功涧横偏碍马山虚絶响弓更嬴承落雁韩卢鬬蛰熊犹开三面网谁肯一山重
　　入道士馆
　　金华开八景玉洞上三危云袍白鹤度风管凤凰吹野衣缝蕙叶山巾篸笋皮何必淮南馆淹留攀桂枝
　　奉和永丰殿下言志十首
　　
　　立徳齐今古资仁一毁誉无机抱瓮汲有道带经锄处下惟名恵能言本姓蘧未论惊宠辱安知系惨舒
　　王子从边服临卭惜第如星桥拥冠盖锦水照簪裾论文报潘岳咏史答应璩帐幕参三顾风流盛七舆茫茫实宇宙与善定冯虚大夫伤鲁道君子念殷墟程乡既开国安平遂徙居讵能従小隐终然游太初
　　直城风日美平陵云雾除来往金张馆歌许史闾凤台迎防玉河阳送婕妤五马遥相问双童来夹车
　　托情忻六学游目爱三余覆局能悬记看碑解暗疏讵甞游魏冉那时説范防池水朝含墨流萤夜聚书兴云榆荚晩烧薙杏花初滮池侵黍稷谷水播菑畬六月蝉鸣稻千金龙骨渠含风揺古度防露动林于
　　自怜循短绠方欲问长沮茂陵体犹瘠淮阳疾未祛翻疑承毒水忽似遇昌葅汉阳嗟欲尽咎繇惧忽诸
　　弱龄参顾问畴昔滥吹嘘绿槐垂学市长杨映直庐连盟翻灭郑仁义反亡徐还思建邺水终忆武昌鱼
　　崩堤压故栁哀社卧寒樗野鹤能自猎江鸥解独渔汉隂逢荷篠缁林见杖挐阮籍甞思酒嵇康懒著书
　　披林求木实拂雪就园蔬浊胶非鹤髓兰肴异蟹胥野情风月旷山心人事疏徒知守瓴甓空欲报璠璵
　　率尔成咏
　　
　　昔日谢安石求为淮海人彷佛新亭岸犹言洛水濵南冠今别楚荆玉遂游秦倘使如杨仆宁为关外人
　　慨然成咏
　　新春光景丽游子离别情交让未全死梧桐唯半生值热花无气逢风水不平宝鸡虽有祀何时能更鸣
　　奉和赐曹美人
　　月光如粉白秋露似珠圆络纬无机织流萤带火寒何年迎防玉今朝得梦兰讶许能含笑芙蓉宜熟看
　　和赵王看伎
　　绿珠歌扇薄飞燕舞衫长琴曲随流水箫声逐凤凰细缕纒钟格圆花钉鼓牀悬知曲不误无事畏周郎
　　奉答赐酒
　　仙童下赤城仙酒饷王平野人相就饮山鸟一羣惊细雪翻沙下寒风战鼓鸣此时逢一醉应枯反更荣
　　奉答赐酒鹅
　　云光偏乱眼风声特噤心冷猿披雪啸寒鱼抱冻沉今朝一壶酒实是胜千金负恩无以谢惟知就竹林
　　正旦防赵王赉酒
　　正旦辟恶酒新年长命杯柏叶随铭至椒花逐颂来流星向椀落浮蚁对春开成都已救火蜀使何时回
　　衞王赠桑落酒奉答
　　
　　愁人坐狭邪喜得送流霞跂牕催酒熟停杯待菊花霜风乱飘叶寒水细澄沙高阳今日晚应有接防斜
　　就蒲州使君乞酒
　　
　　萧瑟风声惨苍茫雪貌愁鸟寒栖不定池凝聚未流蒲城桑叶落灞岸菊花秋愿持河朔饮分劝东陵侯蒲州刺史中山公许乞酒一车未送
　　
　　细栁望蒲台长河始一回秋桑几过落春蚁未曾开莹角非难驭槌轮稍可催只言千日饮旧逐中山来
　　答王司空饷酒
　　今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及杯中
　　舟中望月
　　舟子夜离家开舲望月华山明疑有雪岸白不关沙天汉看珠蚌星桥似桂花灰飞重晕阙蓂落独轮斜
　　望月
　　夜光流未曙金波影尚賖照人非七子含风异九华蓂新半壁上桂满独轮斜乘舟聊可望无假逐仙槎
　　对雨
　　繁云犹暗岭积雨未开庭阶含侵角路镬满溜疎萍湿杨生细椹烂草变初萤徒劳看蚁封无事祀灵星
　　喜晴
　　比日思光景今朝喜暂逢雨住便生热云晴即作峰水白澄还浅花红燥更浓已欢无石燕弥欲弃泥龙
　　咏春近余雪应诏
　　送寒开小苑迎春入上林丝条变栁色香气动兰心待花将对酒留雪拟弹琴陪游愧并作空见奉恩深
　　奉和初秋
　　落星初伏火秋霜正动钟北阁连横汉南宫应凿龙祥鸾栖竹实灵蔡上芙蓉自有南风曲还来吹九重
　　晚秋
　　凄清临晚景疎索望寒阶湿庭凝坠露抟风巻落槐日气斜还冷云峰晩更霾可怜数行雁点点逺空排
　　和颍川公秋夜
　　泬寥空色逺叶黄凄序变洞浦落遵鸿长飚送巢燕千秋流夕景百籁含宵啭峻雉聆金柝层台切银箭
　　咏画屏风诗二十四首
　　
　　浮桥翠盖拥平旦雍门开石崇迎客至山涛载妓来水纹恒独转风花直乱回谁能惜红袖宁用捧金杯
　　停车小苑外下渚长桥前澁菱迎拥楫平荷直盖船残丝绕折藕芰叶映低莲遥望芙蓉影只言水底然
　　昨夜鸟声春惊闻动四邻今朝梅树下定有咏花人流星浮酒泛粟瑱绕杯唇何劳一片雨唤作阳台神
　　逍遥游桂苑寂絶到桃源狭石分花迳长桥映水门管声惊百鸟人衣香一园定知欢未足横琴坐石根
　　三春冠盖聚八节管游石险松横植岩悬涧竪流小桥飞断岸高花出迥楼定须催十酒将来宴五侯
　　高阁千寻起长廊四柱连歌声上扇月舞影入琴涧水才牕外山花即眼前但愿长欢乐従今尽百年
　　日晚金槌路朱轩流水车拂缘堤栁甍飘夹路花定迎刘碧玉将过隂丽华非是高阳路莫畏接防斜
　　徘徊出桂苑徙倚就花林下桥先劝酒跂石始调琴蒲低犹抱节竹短未空心絶爱猿声近惟怜花径深千寻木兰馆百尺芙蓉堂落日低莲井行云碍芰梁流水桃花色春洲杜若香就阶犹不进催来上伎牀
　　捣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚
　　出没看楼殿间关望绮罗翔禽逐节舞流水赴歌细管吹丛竹新杯卷半荷南宫冠盖下日暮风尘多
　　玉柙珠帘卷金钩翠幔悬荷香薫水殿阁影入池莲平沙临浦口高栁对楼前上桥还倚望遥看采菱船
　　高阁千寻跨重檐百丈齐云度三分近花飞一倍低吹箫迎白鹤照镜舞山鸡何劳愁日暮未有夜乌啼
　　河流值浅岸敛辔暂经过弓衣湿溅水马足乱横波半城斜出树长林直枕河今朝游侠客不畏风尘多
　　度桥犹徙倚坐石未倾壶浅草开长埒行营绕细厨沙洲两鹤迥石岸一松孤自可寻丹灶何劳忆酒垆
　　上林春迳密浮桥栁路长龙媒逐细草鹤氅映垂杨水似桃花色山如甲煎香白石清泉上谁能待月光
　　白石春泉满黄金新埒开戚里车先度兰池马即来落花承舞席春衫拭酒杯行厨半路待载妓一双回
　　将军息边务校尉罢従戎池台临戚里弦管入新丰浮云随走马明月逐弯弓比来多射猎惟有上林中
　　三危上凤翼九坂度龙鳞路高山里树云低马上人悬岩泉溜响深谷鸟声春住马来相问应知有姓秦
　　聊开郁金屋暂对芙蓉池水光连岸动花风合树吹春杯犹杂泛细果尚连枝不畏歌声尽先看筝柱欹
　　洞灵开静室云气满山斋古松裁数树盘根无半埋爱静鱼争乐依人鸟入懐仲春征隐士蒲轮上计偕
　　今朝好风日园苑足芳菲竹动蝉争散莲揺鱼暂飞面红新着酒风晩细吹衣跂石多时望莲船始复归
　　金鞍聚碛岸玉轴泛中流画鹢先防水媒龙即负舟沙城疑海气石岸似江楼崩槎时半没壊舸或空浮定是汾河上戈船聊试游
　　竟日坐春台芙蓉承酒杯水流平涧下山花满谷开行云数番过白鹤一双来水影揺丛竹林香动落梅直上山头路羊肠能几回
　　赠周处士
　　
　　九丹开石室三径没荒林仙人翻可见隐士更难寻篱下黄花菊丘中白雪琴方欣松叶酒自和游仙吟
　　寻周处士让
　　试逐赤松逰披林对一丘棃红大谷晚桂白小山秋石镜菱花发桐门琴曲愁泉飞疑度雨云积似重楼王孙若不去山中定可留
　　镜
　　玉匣聊开镜轻灰暂拭尘光如一片水影照两边人月生无有桂花开不逐春试挂淮南竹堪能见四邻
　　梅花
　　当年腊月半已觉梅花防不信今春晩俱来雪里看树动悬冰落枝高出手寒早知覔不见真悔着衣单
　　咏树
　　交柯乍百顷擢本或千寻枫子留为式桐孙待作琴残核移桃种空花植枣林幽居对防密蹊径转深沉
　　鬭鸡
　　开轩望平子骤马看陈王狸膏熏鬬敌芥粉壒春塲解翅莲花动猜羣锦臆张
　　应令
　　望别非新馆开舟即旧弯浦喧征棹发亭空送客还路尘犹向水征帆独背关
　　杏花
　　春色方盈野枝枝绽翠英依稀暎村坞烂漫开山城好折待賔客金盘衬红琼
　　集周公处连句
　　市朝一朝变兰艾本同焚故人相借问平生如所闻
　　寄徐陵
　　
　　故人倘思我及此平生时莫待山阳路空闻吹笛悲
　　寄王琳
　　
　　玉关道路逺金陵信更疎独下千行泪开君万里书
　　奉和赵王
　　花径日相携花林鸟未栖比看中郎醉堪闻乌夜啼
　　和刘仪同臻
　　
　　南岸广陵岸回首落星城不言登旧浦烽火照江明
　　和庾四
　　离关一长望别恨几重愁无妨对春日懐抱只言秋
　　和侃法师三絶
　　秦关望楚路灞岸想江潭几人应泪落看君马向南
　　客游经嵗月羇旅故情多近学衡阳雁秋分俱渡河回首河隄望眷眷嗟离絶谁言旧国人到在他乡别
　　送周尚书正二首
　　交河望合浦菟想朱鸢共此无期别知应复防年
　　离期定已促别泪转无従惟愁郭门外应足数株松
　　重别周尚书二首
　　阳关万里道不见一人归惟有河边雁秋来南向飞
　　河桥两岸絶横岐数路分山川遥不见懐袖逺相闻
　　赠别
　　藏啼留送别拭泪强相叅谁言畜衫袖长代手中浛
　　徐报使来止得一见
　　一面还千里相思那得论更寻终不见无异桃花源
　　行途赋得四更应诏
　　四更天欲曙落月垂关下深谷暗藏人欹松横碍马
　　和江中贾客
　　五两开船头长桥发新浦悬知岸上人遥振江中鼓
　　奉和平邺应诏
　　
　　天防引神兵风飞扫邺城阵云千里散黄河一代清
　　送衞王南征
　　
　　望水初横阵移营寇未降风尘马足起先暗广陵江
　　仙山二首
　　金灶新和药银台旧聚神相看俱莫怯先师应识人
　　石软如香饭铅销似熟银蓬莱暂近别海水遂成尘
　　山斋
　　石影横临水山云半绕峯遥想山中店悬知春酒浓
　　野步
　　值泉仍饮马逢花即举杯稍看城阙逺转见风云来
　　山中
　　涧暗泉偏冷岩深桂絶香住中能不去非独淮南王
　　闺怨
　　明镜圆花发空房故怨多几年留织女还应聴渡河
　　和赵王看妓
　　长思浣纱石空想捣衣砧临卭若有便为説解琴心
　　看舞
　　鸾回不假学凤举自相关到嫌衫袖广恒长碍举鬟
　　聴歌一絶
　　协律新敎罢河阳始学归但令闻一曲余声三日飞
　　暮秋野兴赋得倾壶酒
　　刘伶正促酒中散欲弹琴但令逢秋菊何须就竹林
　　对酒
　　数杯还已醉风云不复知惟有龙吟笛桓伊能独吹
　　春日极饮
　　槛前闻鸟啭园里对花开就中言不醉红袖捧金杯
　　春望
　　春望上春台春牕四面开落花何假拂风吹防并来
　　新月
　　郑环惟半出秦钩本独悬若交临酒影堪言照弩
　　秋日
　　苍茫望落景羇旅对穷秋赖有南园菊残花足解愁
　　望渭水
　　树似新亭岸沙如龙尾湾犹言吟溟浦应有落帆还
　　尘镜
　　明镜如明月恒常置匣中何须照两鬓终是一秋蓬
　　和淮南公聴琴闻断
　　嗣宗看月夜中散对行云一虽独韵犹足动文君
　　防琴二首
　　雉飞催晚别乌啼惊夜眠若交新曲变惟须促一
　　不见石城乐惟闻乌噪林新声逐转应得动春心
　　咏羽扇
　　揺风碎朝翮拂汗落毛衣定似回谿路将军垂翅归
　　题结线袋子
　　交丝结龙凤镂彩织云霞一寸同心缕千年长命花
　　赋得鸾台
　　九成吹玉琯百尺上瑶台能将秦女去终是凤皇来
　　赋得集池雁
　　逢风时回度逐侣作争飞犹忆方塘水今秋已复归
　　咏雁
　　南思洞庭水北想雁门关稻梁俱可恋飞去复飞还
　　忽见防榔
　　
　　绿房千子熟紫穂百花开莫言行万里曾经相识来
　　赋得荷
　　秋衣行欲制风盖渐应欹若有千年蔡须巢但见随
　　移树
　　酒泉移赤柰河阳徙石榴虽言有千树何处似封侯
　　奉梨
　　接枝秋转脆消落更香擎置仙人掌应添瑞露浆
　　伤往二首
　　见月长垂泪花开定敛眉従今一别后知作防年悲
　　镜尘言苦厚虫丝定防重还是临牕月今秋回照松
　　春日离合二首
　　秦青初变曲未有逐琴心明年花树下月月来相寻
　　田家足闲暇士友暂流连三春竹叶酒一曲鹍鸡
　　和回文
　　旱莲生竭镬嫩菊养秋邻满池留浴鸟分桥上戏人
　　问疾封中録
　　形骸违学宦狭巷幸为闲虹回或有雨云合又含寒横湖韵鹤下回溪狭猿还懐贤为荣衞和缓恵绮纨
　　示封中録二首
　　贵馆居金谷关扄隔藁街冀君见果顾郊间光景佳
　　高阶既激涧广阁更交柯葛巾久乖角菊径简经过
　　秋夜望单飞雁
　　失羣寒雁声可怜夜半单飞在月边无柰人心复有忆今暝将渠俱不眠
　　代人伤往二首
　　青田松上一黄鹤相思树下两鸳鸯无事交渠更相失不及従来莫作双杂树本惟金谷苑诸花旧满洛阳城正是古来歌舞处今日看时无地行
　　狭客行
　　狭客重连镳金鞍被桂条细尘障路起惊花乱眼飘酒醺人半醉汗湿马全骄归鞍畏日晩争路上河桥












　　庾子山集巻四
　　钦定四库全书
　　庾子山集巻五　　　　　　周　庾信　撰
　　钱唐倪璠纂注
　　乐府
　　对酒歌
　　春水望桃花春洲借芳杜琴从绿珠借酒就文君取牵马就渭桥日曝山头脯山简接防倒王戎如意舞筝鸣金谷园笛韵平阳坞人生一百年欢笑惟三五何处觅钱刀求为洛阳贾
　　昭君辞应诏
　　
　　敛眉光禄塞还望夫人城片片红颜落双双泪眼生冰河牵马渡雪路抱鞍行胡风入骨冷夜月照心明方调琴上曲变入胡笳声
　　王昭君
　　
　　拭啼辞戚里回顾望昭阳镜失菱花影钗除却月梁围腰无一尺垂泪有千行绿衫承马汗红袖拂秋霜别曲真多恨哀须更长
　　出自蓟北门行
　　
　　蓟门还北望役役尽伤情关山连汉月陇水向秦城笳寒芦叶脆弓冻纻鸣梅林能止渴复姓可防兵将军朝挑战都尉夜廵营燕山犹有石须勒几人名
　　结客少年塲行
　　
　　结客少年塲春风满路香歌撩李都尉果掷潘河阳隔花遥劝酒就水更移牀今年喜夫壻新拜羽林郎定知刘碧玉偷嫁汝南王
　　道士步虚词十首
　　浑成空教立元始正图开赤玉灵文下朱陵真气来中天九龙馆倒景八风台云度歌响星移宫殿廻青衣上少室童子向蓬莱逍遥闻四防倐忽度三灾无名万物始有道百灵初寂絶乗丹气明上玉虚三元随建节八景逐廻舆赤凤来衔玺青乌入献书壊机仍成机枯鱼还作鱼栖心浴日馆行乐止云墟
　　凝真天地表絶想寂寥前有象犹虚豁忘形本自然开经壬子世值道甲申年廻云随舞曲流水逐歌筵石髓香如饭芝房脆似莲停鸾防瑶水归路上鸿天
　　道生乃太乙守静即根中和炼九气甲子谢三元居心受善水教学重香园鳬留报关吏鹤去画城门更以忻无迹还来寄絶言洞灵尊上徳虞石防明真要妙思牝虚无养谷神丹丘乗翠凤圃御斑麟移棃付苑吏种杏乞山人自此逢何世从今复几春海无三尺水山成数寸尘
　　东明九芝盖北烛五云车飘飖入倒景出没上烟霞春泉下玉溜青鸟向金华汉帝看桃核齐侯问枣花上元应送酒来向蔡经家
　　归心游太极廻向入无名五香芬紫府千灯照赤城凤林采珠实龙山种玉荣夏簧三舌响春钟九乳鸣綘河应逺别黄鹄来相迎
　　北阙临水南宫生綘云龙泥印玉策大火炼真文上元风雨散中天歌吹分灵驾千寻上空香万里闻
　　地镜堦基逺天牕影迹深碧玉成双树空青为一林鹄巢堪炼石蜂房得煮金汉武多骄慢淮南不小心蓬莱入海底何处可追寻
　　麟洲一海濶圃半天髙浮丘迎子晋若士避卢敖经餐林虑李旧食绥山桃成丹须竹节刻髓用芦刀无妨隠士去即是贤人逃
　　乌夜啼
　　
　　桂树悬知逺风竿讵肯低独怜明月夜孤飞犹未栖虎贲谁见惜御史讵相携虽言入管终是曲中啼
　　怨歌行
　　
　　家住金陵县前嫁得长安少年囬头望乡泪落不知何处天边胡尘几日应尽汉月何时更圆为君能歌此曲不觉心随断
　　舞媚娘
　　朝来户前照镜含笑盈盈自看眉心浓黛直防额角轻黄细安秪疑落花谩去复道春风不还少年惟有欢乐饮酒那得留残
　　乌夜啼
　　促柱繁非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼
　　燕歌行
　　
　　代北云气昼昏昏千里飞蓬无复根寒雁邕邕渡辽水桑叶纷纷落蓟门晋阳山头无箭竹疎勒城中乏水源属国征戍久离居阳关音信絶能疎愿得鲁连飞一箭持寄思归燕将书渡辽本自有将军寒风萧萧生水纹妾惊甘泉足火君讶渔阳少阵云自从将军出细柳荡子空牀难独守盘龙明镜饷秦嘉辟恶生香寄韩寿春分燕来能几日二月蚕眠不复久洛阳游丝百丈连黄河春冰千片穿桃花颜色好如马榆荚新开巧似钱蒲桃一杯千日醉无事九转学神仙定取金丹作几服能令华表得千年
　　杨柳歌
　　河边杨柳百丈枝别有长条踠地垂河水冲激根株危倐忽河中风浪吹可怜巢里凤凰儿无故当年生别离流槎一去上天池织女支机当见随谁言从来防数国直用东南一小枝昔日公子出南皮何处相寻武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑凤凰新管萧史吹朱鸟春窗玉女窥衔云酒杯赤玛瑙照日食螺紫琉璃百年霜露奄离披一旦功名不可为定是懐王作计悮无事翻覆用张仪不如饮酒髙阳池日暮归时倒接防武昌城下谁见移官渡营前那可知独忆飞絮鹅毛下非复青丝马尾垂欲与梅花留一曲共将长笛管中吹















　　庾子山集巻五
　　钦定四库全书
　　庾子山集巻六　　　　　　周　庾信　撰
　　钱唐倪璠纂注
　　郊庙歌辞
　　
　　周祀圜丘歌
　　
　　昭夏
　　重阳禋祀大报天丙午封坛肃且圜孤竹之管云和神光未下风肃然王城七里通天台紫防斜照影徘徊连珠合璧重光来天策蹔转勾陈开
　　皇夏
　　旌廻外壝跸静郊门千乗按辔万骑云屯借茅无咎扫地惟尊揖让展礼衡璜节歩星汉就列风云相顾取法于天降其永祚
　　昭夏
　　日至大礼丰牺上辰牲牢脩牧茧栗毛纯俎豆斯立陶匏以陈大报反命居阳兆日六变鼓钟三和琴瑟俎竒豆偶惟诚惟质
　　昭夏
　　圆玉已奠苍币斯陈瑞形成象璧气含春礼从天数智总圆神为祈为祀至敬咸遵
　　皇夏
　　七里是仰八陛有慿就阳之位如日之升思防肃肃致敬绳绳祝史陈信象斯格惟类之典惟灵之泽幽显对扬人神咫尺
　　云门舞
　　献以诚郁以清山罍举沈齐倾惟尚飨洽皇情降景福通神明
　　云门舞
　　长丘逺歴大电遥源弓藏髙陇鼎没寒门人生于祖物本于天奠神配徳迄用康年
　　登歌
　　岁之祥国之阳苍灵敬翠云长象为饰龙为章乘长日坏蛰户列云汉迎风雨大吕歌云门舞省涤濯奠牲牷郁金酒凤凰樽廻天睠顾中原
　　皇夏
　　国命在礼君命在天陈诚惟肃饮福惟防洽斯百礼福以千年钩陈掩映天驷徘徊雕禾饰斚翠羽承罍受斯茂祉从天之来
　　雍夏
　　礼将毕乐将阑廻日辔动天关翠凤揺和鸾响五云飞三歩上风为驭雷为车无辙迹有烟霞畅皇情休灵命雨留甘云余庆
　　皇夏
　　六典联事九司咸则率由旧章于焉允塞掌礼移次燔柴在焉烟升玉帛气敛牲牷休气馨香膋芳昭晰翼翼防心明明上彻
　　皇夏
　　玉帛礼毕神人事分严承乃睠瞻仰廻云辇路千门王城九轨式道移候司方廻指得一惟清于万斯宁受兹景命于天告成
　　周祀方泽歌
　　
　　昭夏
　　报功隂泽展礼郊平琮镇瑞方鼎升庖调歌孙竹缩酒江茅声舒钟鼓器质陶匏列曜秀华凝芳都荔川泽茂祉丘陵容衞云饰山罍兰浮泛齐日至之礼歆兹大祭
　　昭夏
　　曰若厚载钦明方泽敢以敬恭陈之玉帛徳包含养功藏灵迹斯箱既千子孙则百
　　登歌
　　质明孝敬求隂顺阳坛有四陛琮分八方牲牷荡涤萧合馨香和鸾戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深盖藏
　　皇夏
　　司筵撤席掌礼移次廻顾封坛恭临坎位瘗玉埋俎藏芬敛气是曰就幽成斯地意
　　周祀五帝歌
　　
　　皇夏
　　嘉玉惟芳嘉币惟量成形依礼禀色随方神班其次岁礼惟常威仪抑抑率由旧章
　　皇夏
　　惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将廻霆策蹔转天文五运周环四时代序鳞次玉帛循廻樽俎神其降之介福斯许
　　青帝云门舞
　　甲在日鸟中星礼东后奠苍灵树春旗命青史候雁还东风起歌木徳舞震宫泗滨石龙门桐孟之月阳之天亿斯庆兆斯年配帝舞
　　帝出于震苍徳于神其明在日其位居春劳以定国功以施人言从配祀近取诸身
　　赤帝云门舞
　　招揺指午对南宫日月相防实沈中离光布政动温风纯阳之月乐炎精赤雀丹书飞送迎朱绛鼓罄防诚万物含养各长生
　　配帝舞
　　以炎为政以火为官位司南陆享配离坛三和实俎百味浮兰神其茂豫天歩艰难
　　黄帝云门舞
　　三光仪表正四气风云同戊巳行初厯黄钟始变宫平琮礼内镇隂管奏司中斋坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱
　　配帝舞
　　四时咸一徳五气或同论犹吹凤凰管尚对梧桐园器圜居土厚位总配神尊始知今奏乐还用我云门
　　白帝云门舞
　　肃灵兑景承配秋坛云髙火落露白蝉寒帝律登年金精行令瑞兽霜耀祥禽雪映司藏肃杀万寳咸宜厥田上上收功在斯
　　配帝舞
　　金行秋令白帝朱宣司正五雉歌庸九川执文之徳对越彼天介以福祉君子万年
　　黑帝云门舞
　　北辰为政坛北陆之祀员官宿设璜浴兰坎徳隂风御寒次律将廻穷纪微阳欲动细泉管犹调于隂竹声未入于春弦待归余于送厯方履庆于斯年
　　配帝舞
　　地始坼虹始藏服玉居堂沭蕙气浴兰汤匏器洁水泉香涉配彼福无疆君欣欣此乐康
　　周祀宗庙歌
　　
　　皇夏
　　肃肃清庙岩岩寝门欹器防满金人戒言应悬鼓崇牙树羽阶变升歌庭纷象舞闲安象设缉熙清奠春鲔初登新蓱先荐僾然入室俨乎其位凄怆履之非寒之谓
　　昭夏
　　永维祖武潜庆灵长龙图革命凤厯归昌功移上墋徳曜中阳清庙肃肃猛簴煌煌曲髙大夏声和盛唐牲牷荡涤萧合馨香和鸾戾止振鹭来翔永敷万国是则四方
　　皇夏
　　年祥辨日上协言奉酹承列来庭骏奔雕禾饰斚翠羽承樽敬殚如此防惟执燔
　　皇夏
　　庆绪千重秀洪源万里长无时犹戢翼有道故韬光盛徳必有后仁义终克昌明星初兆庆大电久呈祥
　　皇夏
　　克昌光上烈基圣穆西藩崇仁高渉渭积徳被居原帝图张往迹王业茂前尊重芬徳阳庙叠庆寿陵园百灵光祖武千年福孝孙
　　皇夏
　　雄图属天造宏略遇羣飞风云犹聴命龙跃遂乗机百二当天险三分拒乐推函谷风尘散河阳氛雾晞济弱沦风起扶危頽运归地纽崩还正天枢落更追原祠乍超忽毕陇或绵微终封三尺剑长巻一戎衣
　　皇夏
　　月灵兴庆沙祥发源功参禹迹徳赞尧门言容典礼褕狄徽章仪形温徳令问昭阳日月不居岁时晼晚瑞云纒心閟宫惟逺
　　皇夏
　　龙图基代徳天歩属艰难讴歌还受瑞揖让乃登坛升舆芒刺重入位据关寒巻舒云泛滥防扬日浸微出郑终无反居桐竟不归祀夏今惟旧尊灵谥更追
　　皇夏
　　若水逢降居穷桑属惟政丕哉驭帝箓郁矣当天命方定五云官先齐八风令文昌气似珠太史河如镜南宫学巳开东观书还聚文辞金石韵毫翰风飚竖清室桂冯冯齐房芝诩诩宁思玉管笛空见灵衣舞皇夏
　　南河吐云气北斗降星辰百灵咸仰徳千年一圣人书成紫微动律定凤凰驯六军命西土甲子陈东隣戎衣此一定万里更无尘烟云同五色日月并重轮流沙既西静蟠木又东臣凯乐闻朱雁铙歌见白麟今为六代祀还得九疑賔
　　皇夏
　　礼殚祼献乐极休成长离前掞宗祀文明缩酌浮兰澄罍合鬯磬折礼容旋廻灵贶受厘彻俎饮福移樽惟光惟烈文子文孙
　　皇夏
　　庭阕四始筵终三荐顾歩阶墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之
　　周大祫歌
　　
　　昭夏
　　律在夹钟服居苍衮杳杳清思绵绵长逺就祭于合班神于本来庭有序助祭有章乐舞六代賔歌二王和铃以节鞗革斯锵斋宫馔玉郁斚浮金洞庭钟鼓龙门瑟琴其乐已变惟神是临
　　登歌
　　神惟显思不言而令玉帛之礼敢陈庄敬奉如弗胜荐如受命交于神明慤于言行
　　燕射歌辞
　　
　　周五声调曲
　　序曰元正飨防大礼賔至食举称觞荐玉六律既从八风斯畅以歌大业以舞成功
　　宫调曲
　　
　　气离清浊割元开天地分三才初辨正六位始成文继天爰立长安民乃树君其明广如日其泽厚如云惟昔我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波
　　又
　　我皇承下武革命在君临应图当舜玉嗣徳受尧琴沈首多推运阳城有让心就日先知逺观渊早见深精实委御苍正乃皆平履端朝万国年祥庆百灵玉帛咸观礼华戎各在庭凤响中夷则天文正玉衡皇基自天保万物乃由庚
　　握衡平地纪观象正天枢祺祥钟赤县灵瑞炳皇都更受昭华玉还披兰叶圗金波来白兎弱水下苍乌玉斗调元协金沙富国租青丘还扰圃丹穴更巢梧安乐新成庆长生百福符明明九族序穆穆四门賔隂陵朝北附蟠木引东臣涧途求版筑溪源取钓纶多士归贤戚维城属茂亲贵位连南斗高荣据北辰迎时乃推策司职且班神日月之所照霜露之所均永从文轨一长无外户人
　　又
　　郁盘舒栋宇峥嵘侔大壮拱木诏林衡全模征梓匠千栌绮翼浮百栱长虹抗北去邯郸道南来偃师望龙首载文防云楣承武帐居者非求益卑宫岂难尚壮丽天下观是以从萧相
　　变宫调
　　帝游光出震君明擅作离岩廊惟眷顾钦若尚无为龙穴非难附鸾巢欲可窥具茨应不逺汾阳宁足随烝民播植重沟洫劬劳多桑林还注雨积石遂开河明征逢永命平秩值年和更有薰风曲方闻晨露歌
　　又
　　移风广轩厯崇徳盛唐年成文兴大雅出豫奏钧天黄钟六律正阊阖八风宣孤竹调阳管空桑节雅舞林鸾更下歌山凤欲前闻音能辨俗聴曲乃思贤感物观治乱心恒防未然君子得其道太平何有焉
　　商调曲
　　
　　君以宫唱寛大而谟明臣以商应闻义则可行有熊为政访道于容成殷汤受命委政于阿衡忠其敬事有罪不逃刑诵其箴谏言之无隠情有刚有断四方可以宁既颂既雅天下乃升平专精一致金石为之开动其两心妻子恩情乖茍利社稷无有不尽懐昊天降祐元首惟康哉
　　百川俱防大海所以深羣材既聚故能成邓林猛虎在山百兽莫敢侵忠臣处国天下无异心昔我文祖执心且危虑驱剪豺狼经营此天歩今我受命又无敢逸豫惟尔弼谐各可知兢惧
　　礼乐既正神人所以和玉帛有序志欲静干戈各分符瑞俱誓立山河今日相乐对酒且当歌道徳以喻聴撞钟之声神奸不若观铸鼎之形酆宫既朝诸侯于是穆岐阳或狩淮夷自此平若渉大川言凭于舟檝如和鼎实有寄于盐梅君臣一体可以静氛埃得人则治何世无竒才
　　风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而明辟姬旦何言
　　角调曲
　　
　　止戈见于絶辔之野称伐闻于丹水之征信义俱存乃先忘食五材并用谁能去兵虽圣人之大寳曰位实天地之大徳曰生泾渭同流清浊异能琴瑟竝御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立勤则无成恻隠其心训以慈惠流宥其过哀矜典刑
　　匡赞之士或从渔钓云雨之才乍叹幽谷寻芳者追深径之兰识韵者探穷山之竹克明其徳贡以三事树之风声言于九牧协用五纪风若从事农用八政甘作其谷殊风共轨见之周南异亩同颖闻之康叔祁寒暑雨是无胥怨天覆云油滋焉渗漉幸无谢上古之淳人庶可以封之于比屋
　　征调曲
　　
　　乾坤以含养覆载日月以贞明照临达人以四海为务明君以百姓为心水波澜者源必逺树扶疎者根必深云雨取施无不洽廊庙求才多所任
　　淳风布政常无欲至道防人能变俗求仁义急于水火用礼让多于菽粟屈轶无佞人可指獬豸无繁刑可触王道荡荡用无为天下四人谁不足
　　圣人千年始一生黄河千年始一清摄提以之而从纪玉烛于是而文明东南可以补地缺西北可以正天倾浮鼋则东海可厉运锸则南山可平众仙就朝于瑶水羣帝受享于明庭懐和则韎任竝奏功烈则钟鼎俱铭
　　三光以记物呈形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其徳好生则各繁其类白日经天中则移明月横汉满而亏能亏能缺既无为虽盈虽满则不危开信义以为苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知可化将欲比徳于三皇未始追踪于五霸
　　纎纎不絶林薄成涓涓不止江河生事之豪髪无谓轻虑逺防微乃不倾云官乃垂拱大君凤厯惟钦明元首类上帝而禋六宗望山川而朝羣后地镜则山泽俱开河图则鱼龙合负我之天网莫不该阊阖九关天门开卿相则风云感匡赞则星辰下来既兴周室之三圣乃举唐朝之八才莘臣参谋于左相天老教政于中台其宜作则于明哲故无崇信于奸回
　　又
　　正阳和气万类繁君王道合天地尊黎人耕植于义圃君子翺翔于礼园落其实者思其树饮其流者懐其源咎繇为谋不仁逺士会为政羣盗奔克寛则昆虫内向彰信则殊俗宅心渭桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林
　　羽调曲
　　
　　树君所以牧人立法所以静乱首恶既其南巢元凶于是北窜居休气而四塞在光华而两旦是以雨施作解是以风行惟涣周之文武洪基光宅天下文思千载克圣咸熙七百在我应期实昊天有成命惟四方其训之
　　运平后亲之俗时乱先疎之雄逾桂林而驱象济弱水而承鸿既浮干吕之气还吹入律之风钱则都内贯朽仓则常平粟红火中乃寒乃暑年和一风一雨聴钟磬念封疆闻笙竽思畜聚臣瑶琨篠簜既从怪石铅松即序长乐善马成廏水衡黄金为府
　　百川乃宗巨海众星是仰北辰九州攸同禹迹四海合徳尧臣朝阳栖于鸣凤灵畤牧于般麟云玉叶而五色月金波而两轮凉风迎时北狩小暑戒节南廵山无藏于紫玉地不爱于黄银虽南征而北怨实西略而东賔既永清于四海终有庆于一人
　　定律零陵玉管调钟始平铜尺龙门之下孤桐泗水之滨鸣石河灵于是让珪山精所以奉璧涤九川而赋税乗三危而纳锡北里之禾六穂江淮之茅三脊可以玉检封禅可以金绳探策终永保于鸿名足扬光于载籍太上之有立徳其次之谓立言树善滋于务本除恶穷于塞源冲深其智则厚昭明其道乃尊仁义之财不匮忠信之礼无繁动天无有不届惟时无幽不彻作徳心逸日休作伪心劳日拙自非刚克掩义无所离于勦絶





　　庾子山集巻六
　　钦定四库全书
　　庾子山集巻七　　　　　　周　庾信　撰
　　钱唐倪璠纂注
　　表
　　贺平邺都表
　　
　　臣某言臣闻太山梁甫以来即有七十二代龙图龟书之后又已三千余年虽复制法树司礼殊乐异至于文离武落剡木弧席巻天下之心包含八荒之志其揆一矣伏惟皇帝陛下握天枢秉地轴驾驭风云驱驰龙虎沈雄内断不劳谋于力牧天策勇决无待问于容成是以威风所振烈火之遇鸿毛旗鼔所临冲风之巻秋叶窃闻伊洛戎夷幽幷僭伪抱图载籍已归丞相之府衔玉系绶并诣中军之营百年逋诛遂穷巢窟三代敌怨俄然扫荡昔周王鲔水之师尚劳再驾轩辕上谷之战犹须九伐未有一朝指麾独决神虑平定防内光宅天下二十八宿止余吴越一星千二百国裁漏麟洲小水若夫咸康之年四方始定建武之代诸侯并朝不得同年而语矣虽复八风并唱未足颂其英声六乐俱陈无以歌其神武坐钧台而誓众姒啓继夏禹之功入商郊而问罪姬发成周文之志无改之道大孝也与当今鹿台已散离宫已遣兵藏武库马入华山立明堂之制奏大武之乐盛矣哉上天降休未之有也政须东南一尉立于比景之南西北一候置于交河之北然后命东后诏苍冥衢坛琬碑银绳琼检告厥成功差无慙徳臣忝窃荣幸莅政东藩不获躬到阙庭预观大庆不胜凫藻踊跃之至谨遣主簿陪臣曹敏奉表以闻
　　贺新乐表
　　
　　臣等言臣闻天地顺动则雷出为豫圣人成功则风行有节故六徳在咸池之宫山谷可调八风入承云之奏人神不杂我太祖文皇帝体国经野设官分职变魏作周移风正雅衣裳而朝万国珪璧而会诸侯至于经纶图籍校讐烟烬乐正无缺章秩宗无废典岂但商颂十篇得诸太师之室虞书五礼取于恭王之宫伏惟皇帝以下武嗣兴中阳继业运日月之明动渊泉之虑律厯着防无烦于太史隂阳晷度躬定于天官故得参考八音硏精六代封晋魏为二王序殷周为三恪虽复朱干玉戚尚识典刑素韨纁裳犹因雄据未若山云特起八卦成形凤凰于飞九州观徳改金奏于八列合天元于六舞声含击石更入登歌调起初钟还参玉管足以感天地而通神明康帝徳而光象昔者斋居扈为曲在于云门师度盟津习舞归于山立遂乃包括三名克谐一代作者之谓圣天之所唘乎岂惟路鼓灵鼗空桑孤竹广矣大矣轮焉奂焉是知零陵孝廉空传玉管始平太守虚称铜尺臣等并预钧天同观张乐轩墀敞栏槛眺听崇牙业业猛簴趪趪翠凤扬旌灵鼍树鼓杳冥云雾荡薄丘陵醴泉与甘露同飞赤雁与斑麟俱下聘鲁请观理当见其盛徳适齐忘味定是知其尽美昔渊鱼听曲尚得耸鳞枥马闻弦犹能仰秣臣等诚愧知音敢忘悦豫若使详其音律是所邈然但能记其铿锵于斯为幸不胜庆悦之诚谨诣明堂奉表以闻
　　为阎大将军乞致仕表
　　
　　臣某言臣闻礼云大夫七十致仕于朝传家于子膳则贰珍衣称时制臣自出身奉国四十余年遭遇风云从防至着太祖文皇帝扶危济难奄有闗河臣实无堪中涓从事自洛食风尘河梁旗鼔华隂有白马之兵河曲有黄沙之阵臣虽用命不能竒策功薄赏厚因人成事恩泽年表常以愧心仰逢周朝以揖让登庸讴歌受命主贵臣迁频烦荣宠三槐以铸鼎象物知其神奸五等以桓珪饰瑞守其宫室臣以何徳兼而有之况复水土之职王梁以应谶受徴兵戈之王韩信以登坛独拜语其连类臣又何人方今四海未寜三方鼎峙陛下劳心之日羣公展効之秋而臣甲子既多耄年又及无参賔客之事谬逹诸侯之班尸禄素餐久紊彞典负乗致寇徒烦有司加以寒暑乖违节宣失序风木交侵菁华巳竭虽复廉颇强饭马援据鞍求欲报恩何能为役荣唘期之乐适足自贻烛之武之言无能为也特乞解所居官言从初服事符骸骨之请非谋几杖之赐若臣北陵移病东臯归老山河茅社一反司勲公侯珪璧还封典瑞则朝无冒位之人臣免妨贤之责虞氏养老敢希东序之荣周朝如荼岂望西郊之礼但瞻仰天威方违咫尺徘徊城阙私增凄恋不任知止之情
　　代人乞致仕表
　　臣遡言臣闻一叶将陨寜待于风露百川皆到自竭者潢汚臣辄感之以悲以咽臣某中谢臣仲春之末旧患渐加双足颇蹇四支不利扶步有邯郸之失勉视无离娄之明安可率此留务溷玆恒典陛下恩周曲成未忍捐弃防臣困至于亟转不堪胜臣所以自咎自伤泪继之血臣某中谢臣特承先绪进不因人陛下悯臣无用举直而有戅自奉图太极宣綍中书陛下收臣以一心任臣以独掌九年冀登宰辅八歳载践宗伯出拥干旄入叅衡镜或云台之上徴臣预畴咨之防或日观之下诏臣操刋勒之文美而畅之臣实尤忝明宪不敢以纤负造竟防于滴助日月其媮冰炭交集诚怀伏以前陪政事亲荷徳音谓臣等经侍轩墀子孙尚延保护臣荷蝼蚁歘戴丘山臣宜生亦尽命死且陈力窃不知终而不知止朝列三数与臣同侪臣未六十推臣则幼独臣弥当顿顇病不俟年盈量穷涯满而招损逾时每乖于勿药永日犹系于苞桑览分必然贪荣所忌伏乞免臣见职退毕余生察臣荣不可支矜臣分不能强乃臣之幸也岂悟仁夀之闼有此一时承明之庐无縁再谒心神已晷刻增悲叨睿鉴则多士莫先违圣顔则小臣何逺惟冀三条唘道万乘巡京悦西怨之羣黎逮东封之从者危防倘驻枯骨如存是臣之惬非臣所望臣又闻驱奔効驾先辍于羸骀翔集贺成近遗于铩翮彼尚知慕而况臣哉闻未遑请臣之恳恋至于隳官臣合书罪无任战栗恋结之至
　　齐王进白兔表
　　臣闻舆图欲逺则玉虎晨鸣辙迹方开则银麞入贡伏惟陛下明明在上翼翼居尊徳动天闗威移地轴是以风烟照烛毛羽祯祥史不絶书府无虚日臣受服元戎用绥边鄙辕门所届始次熊山前茅虑无乃获白兔光鲜越雉色丽秦狐月徳符徴金精表瑞呈祥舆颂効异披图尊敬之迹既明应事之机斯兆臣之龚行实从陜略瑞以素质弥雄西气庶重承庙算方事申威揜代偃齐分韩裂赵不胜凫藻踊跃之情
　　齐王进苍乌表
　　臣某言臣闻飞南阳之雉尚开霸图下建章之鹄犹调和气况乃虞廷告瑞姬社呈祥咸髙识哺之心实贵能知之性伏惟皇帝陛下徳敎百姓孝刑四海摄提从纪天下文明是以东海输禽乍改黔质西山度羽或变苍精臣去月三十日行到陜州获大都督莫仁回乐列称于州射堂内见一苍乌林薄回翔循环不去驻乗木之精转司风之翼即召仪同某甲等同时观见斯实礼敬所覃孝慈之感理宜归瑞秘图书祥帝册用光至徳取効升平无令赤凤留止偏为瘗玉之歌鹤徘徊独擅衔珠之舞
　　齐王进赤雀表
　　臣某言臣闻南阳雉飞尚论秦霸建章鹄下犹明汉徳当今天不爱宝地必呈祥自应长乐观符文昌唘瑞伏惟皇帝陛下钦明文思惟以劬劳成务厯象日月允厘百工海水无波天星不动去四月十三日获陇右符府叅军李晖牒称户属秦川清水郡伯阳县文谷林在家庭获一赤雀光同朱凤色类丹乌降火飞精似入公车之府流金成制若上凌云之台谨按赤雀衔书止于酆户周之受命兴乎此祥即事所观同符合契实可图形瑞谱书颂儒林事足成台名堪纪号岂直云中太守见赤心之奉主蓬莱童子知白环之报恩臣等预观休徴情廹恒庆不任凫藻之至
　　为晋阳公进玉律秤尺斗升表
　　
　　臣某言臣闻三才既立君臣之道已陈六位时成礼乐之功斯正故以叶和日月测度隂阳悦豫兆人仪刑万国者也伏惟皇帝应箓驭天披图受命据太阳而悬象履文昌而建极白环表让徳之符珪告成功之瑞太阶既平升中可习必当水逮千年山称万歳伏见勅旨刋正音律平章厯象奏黄钟而歌大吕变孤竹而舞云门莫不器取疎通声从安乐四分既明三防且定是以闻钟于洛浦即变声乖听铎于邯郸先知响韵二分二至行于司厯之官九变九成被于中和之职足以动天地感神被风俗平寒暑岂直吟啸谿谷回翔鸾凤而巳哉是知零陵庙前徒寻舜管始平城下空论周尺臣闻上制其礼下习其仪君定其法臣行其事谨造玉律一具并玉秤尺斗升合等始得成功至于分粟絫黍量丝数龠实以仰禀圣规详参神思所冀节移隂管无劳河内之灰气动阳钟不待金门之竹而琬琰事轻般倕虑浅不足展采成均增辉度量赍器奉表以闻
　　进象经赋表
　　
　　臣某言臣伏读圣制象经并观象戏私心踊跃不胜忭舞伏以性与天道本絶寻求直以悬诸日月遂获瞻仰九州既奠近对河图四辙中绳全观玉策未飞鹤先闻金石之声不上赤城独见烟霞之气置管而测光景愈髙沉玉而观渊泉益逺寝不自涯课虚为赋辞非寥亮学无雕刻遂敢陈述诚为厚顔况复日之逺近本非童子所问天之浑葢岂是书生所谈冒用奏闻伏增流汗之至
　　贺传位于皇太子表
　　
　　臣某言伏见二月十九日诏传位于皇太子昔者降居弱水登庸有优劣之殊来朝栎阳继体有君臣之异不得与夫天之两日日之再中并耀聨辉重明双照同年而语矣伏惟天元皇帝惟圣作圣惟亲尊亲降意于与能鸣谦于神器欲令百二相和先闻揖让之风天下无为早识吾君之子是以运独见之明行非常之事先天不为后天而奉皇太子身贞万国道照四门夙膺再命之符实允基天之命非闗复子明辟异于迁虞事夏既损既益尚或二天为离为火何妨两日且平阳蒲阪贤臣则二十五人颛顼髙辛才子则一十六族与此计事何遽无成鼚乎鼓之轩乎舞之自当八风通庆云聚五老同逰三星连曜岂直双龙再赐九雉重飞而巳哉皇帝邈然姑射正当乗云驭龙问道崆峒岂复先秋木落臣生预尧年时逢舜日覩维新之庆实倍万恒情
　　为杞公让宗师骠骑表
　　
　　臣某言伏见诏书以臣为使持节骠骑大将军开府仪同三司宗师中大夫伏奉纶言心防震詟臣闻尧分四岳是以望秩山川舜命九官是以光华日月必须仪刑以徳明试以功乃可协和万邦咸熙庶绩臣幼无学植长阙裁成鸿都之门不能定其章句鸡鹿之塞无以名其碑碣凭天潢之泒水附若水之分枝东岳则朝宿有名南宫则门阑有籍在臣庸劣久知满盈武阳以功臣之重特拜宗师东平以母弟之尊超登上将臣有何徳能兼此荣臣早倾庭防曾未扶墙母氏慈训哀矜苦劳甫及成人复垂捐弃几筵如在忍离鞠养之恩终天无报叩地难任欲草土丘陵终身茔域霜露申履时之感燕雀展廻翔之心不悟天泽沛然谬垂提拔当今玉烛调和既非金革之世璿玑齐正岂忘松槚之余况复一枝踡曲终危九层之台一股涔蹄必伤千里之驾皇帝钦明文思光宅区宇礼格四方无容夺臣之志孝治天下自当哀臣此情大宗为师更求同姓之国元戎参乗别选贤能之臣伏愿览青蒲之奏曲允防诚诏凤凰之池特收严召则天慈无涯私愿获从臣之容身便当有地不任荒悚战惧之诚谨诣朝堂奉表以闻
　　功臣不死王事请门袭封表
　　臣闻以法施民必传祀典以劳定国必有承家孙叔敖祭酹无闻有伤良相女叔齐嗣絶没实贬贤臣谨案大统十六年格先有封爵死于王事絶嗣者听以支子继絶非死王事不许承封前牒五等功臣皆是勤劳王室身当患难扞御灾祸翼赞大猷一日遇疾身捐馆舍不幸无享嗣便絶于礼则不足于义则有伤未求上林之猎已削其侯不服襜褕之衣先除其国伏惟皇帝崇徳旌庸兴亡继絶闻鼔鼙而思将帅画云台而念旧臣岂有功存社稷而无后可守事尽忠贞而无祠可祭周于藩屏为约事在世功汉以山河为誓义存长久臣闻存人之国大于救人之灾立人之后重于封人之墓窃以殷朝继及无废小宗周室兴亡贵存身后绍髙宻者累叶岂専邓禹之正嗣平阳者重世何必曹参之嫡孙愚谓生有其劳死非王事虽在支庶并听承袭幸使伯有之防不能为厉若敖之其无馁而幽显对扬神人咫尺





　　庾子山集巻七
　　钦定四库全书
　　庾子山集巻八　　　　　　周　庾信　撰
　　钱唐倪璠纂注
　　啓
　　谢滕王集序啓
　　信啓伏览制垂赐集序紫微悬映如传阙里之书青鸟遥飞似送层城之璧若夫甘泉宫里玉树一丛武阙前明珠六寸不得譬此光芒方斯烛照有节有度即是能平八风愈唱愈髙殆欲去天三尺殿下雄才葢代逸气横云济北顔渊关西孔子譬其毫翰则风雨争飞论其文采则鱼龙百变蒲桃绕馆新开碣石之宫修竹夹池始作睢阳之苑琉璃泛酒鹦鹉承杯凤穴歌声鸾林舞曲况复行云逐雨廻雪随风湖阳之尉既成为喜之因舂陵之侯便是销忧之地某本乏材用无多作述加以建邺阳九劣免儒硎江陵百六几从士垅至如残编落简并入尘埃赤轴青箱多从灰烬比年疴恙弥留光隂视息桑榆已廹蒲栁方衰不无秋气之悲实有途穷之恨是以精采瞀乱颇同宋玉言辞蹇吃更甚扬雄一吟一咏其可知矣好事者不求知音者不用非有班超之志遂已弃笔未见陆机之文久同烧砚至于凋零之后残缺所余又已杂用补袍随时覆酱圣慈怜愍遂垂存録始知揄扬过差君子失辞比拟纵横小人迷惑荆玉抵鹊正恐轻用重寳龙渊削玉岂不徒劳神虑匠石廻顾朽材变于雕梁孙阳一言奔踶成于骏马故知假人延誉重于连城借人羽毛荣于尺玉溟池九万里无逾此泽之深华山五千仞终愧斯恩之重即日金门细管未动春灰石壁轻雷尚藏冬蛰伏愿圣躬与时纳豫南阳寳雉幸足观瞻郦县菊泉差能延夀伏迟至邺可期从梁有日同杞子之盟会必欲瞻仰风尘共薛侯而来朝谨当逢迎冠葢鱼肠尺素凤足数行书此谢辞终知不尽谨啓
　　答赵王啓
　　仰承张幕全韩连营上地渑池置阵解邓禹之围函谷开关削王元之印蜂旗朝上刁斗夜鸣弥雄壮士之心足起横行之志况复才人出娉还得贤夫塞外有夫人之城军中有女子之气都尉青旗即时春色将军大树已复花开云气浮垒流星泛枕细舞长歌横箫直笛当乎此时青云之上信不学无术本分泥沈忽逢天造捜扬仄陋今者遂总宪司预闻刋鼎献岁刑书既应悬法上春木铎方须徇人但年发已秋性灵久竭嘉石肺石无以测量舌端笔端惟知繁拥乖展一月遂涉两年倾首东瞻山河千里风尘未尽霜露霑衣仰愿珍宜以为身寳
　　谢赵王示新诗啓
　　某啓郑叡至奉手教累纸幷示新诗八体六文足惊毫翰四始六义实动性灵落落词髙飘飘意远文异水而涌泉笔非秋而垂露藏之山岩可使云雾郁起济之江浦必当蛟龙绕船首夏清和圣躬怡裕琉璃彤管鹊顾鸾廻婉转緑沈猿惊雁落下风倾首以日为年犍为舎人实有诚愿碧鸡主簿无由遂心寂寞荆扉疎芜兰径骖驾来梁未期卜日遣骑致邺希垂枉道
　　谢赵王赉丝布等啓
　　
　　郑叡至蒙赐丝布绫等十段王褒至又赐许赐钱等望外之恩实符大赉非常之锡乃溢生涯曳练且观无劳白马之望流泉欲委伫见青凫之飞杨池掘荷李园移树既欣谷利弥思青林陈留下粟有媿深恩栎阳雨金翻惭曲施灵台久客从此数炊黍谷长寒于今更暖从云梦之田不逾此乐得丰城之劒未均斯喜谨啓
　　谢赵王赉丝布啓
　　某啓奉教垂赉杂色丝布三十段去冬凝闭今春严劲雪似琼田凌如盐浦张超之壁未足鄣风袁安之门无人开雪覆鸟毛而不暖燃兽炭而逾寒远降圣慈曲垂矜赈论其蚕月殆罄桑车津实秉杼几空织室遂令新市数钱忽疑败防平陵月夜惊闻衣妾遇新缣自然心伏妻闻裂帛方当含笑庄周车辙实有涸鱼信陵鞭前原非穷鸟仰防经济伏荷深慈谨啓又谢赵王赉息丝布啓
　　某啓某息荀娘昨防恩引曲赐丝布等五段南冠获宥既预礼延稚子胜衣还防拜谒关尹津梁之织邺地双丝扶风采文之机仙园独茧青衿宜袭书生无废学之诗春服既成童子得雩沂之舞况复栖乌挟子同知桂树之恩泽雉将雏共喜行春之令根株一润枝叶俱荣谨啓
　　谢赵王赉白罗袍袴啓
　　某啓垂赉白罗袍袴一具程据上表空论雉头王恭入雪虚称鹤氅未有悬机巧緤变蹑竒文鳯不去而恒飞花虽寒而不落披千金之暂暖弃百结之长寒永无黄葛之嗟方见青绫之重对天山之积雪尚得开襟冒广乐之长风犹当挥汗白龟报主终自无期黄雀谢恩竟知何日
　　谢滕王赉巾啓
　　奉教垂赐鹿子巾一枚解角新胎戴藤初孕落星交映连珠疎点盘龙之刀既剪长命之缕仍缝翠羽悬推芙蓉髙让游斯隠士足笑鼓皮入彼春林方夸笋箨某蓬松防衰容耆朽三秋不沐实荷今恩十年一冠弥欣此赉谨啓
　　谢明皇帝赐丝布等啓
　　臣某啓奉勅垂赐杂色丝布绵绢等三十段银钱二百文某比年以来殊有阙乏白社之内拂草看冰灵台之中吹尘视甑怼妻狠妾既嗟且憎瘠子羸孙虚恭实怨王人忽降大赉先临天帝赐年无逾此乐仙童赠药未均斯喜张袖而舞鹤欲来抚节而歌行云几断所谓舟檝无岸海若为之反风荠麦将枯山灵为之出雨况复全抽素茧雪板疑倾倂落青凫银山或动是知青牛道士更延将尽之命白鹿真人能生已枯之骨虽复拔山超海负徳未胜垂露悬针书恩不尽蓬莱谢恩之雀白玉四环汉水报徳之明珠一寸某之观此宁无愧心直以物受其生于天不谢谨啓
　　谢赵王赉犀带等啓
　　奉教垂赉犀装带钱十贯魏君宝带特赐刘桢赵王国租偏资裴楷贯藏文马如烧安息之银带挿通犀似猎云南之兽北郭骚之长贫是所甘惬南宫敬之载寳殊非念望花开四照惟见其荣鼇戴三山深知其重昔沈羲将尽逢司命而还生士燮行埋值仙人而更活今日慈矜斯之谓矣马前驱而导路或似识恩鸡未晓而开关容能报主谨啓
　　谢赵王赉米啓
　　某啓奉教垂赉米十石丹乌衔穟既集西周黄雀随车还飞东市渍而为种不无霜雪之情取以论兵即有山川之势某陋巷箪瓢栉风沐雨剥榆皮于秋塞掘蛰鷰于寒山仰费国租遂开尘甑非丹灶而流珠异荆台而炊玉东方朔之奉米既息长饥西门豹之垦田方惭此赉
　　谢赵王赉干鱼啓
　　某啓蒙赉干鱼十番醴水朝浮光疑朱鼈文鳐夜触翼似青鸾况复洞庭鲜鲋温湖美鲫波澜成雨鳞甲防寒某本吴人常想江湖之味及其饥也惟资藜藿之余兹赉渥恩膏腴流灶不劳狮子之亭即胜雷池之长翻惊河伯独不爱人足笑任公终年垂钓谨啓
　　谢滕王赉马啓
　　某啓奉教垂赉乌骝马一匹栁谷未开翻逢紫鷰陵源犹远忽见桃花流电争光浮云连影张敞画眉之暇直走章台王济饮酒之欢长驱金埒谨啓
　　谢滕王赉猪啓
　　某啓奉教垂赉肥豕一腔白腹见珍度辽东之水赤栏为重对襄阳之城忽降全恩谨充炮烙孙牧于淄水惟以求钱卜式养于上林岂知其味谨啓
　　谢赵王赉马幷繖啓
　　奉教垂赉紫骝马幷银钉乘具紫防繖一张上天降雨特垂深泽若木流光偏蒙私照廻兹翠葢事重刘基之恩降此青骊荣深李忠之赐北部丹帷更须髙卷西河竹马即已郊迎在命之轻鸿毛浮于弱水知恩之重鼇背负于灵山况复惊鸿别水但见徘徊黄鹤去关惟知反顾栖恋之心事同于此
　　谢赵王赉雉啓
　　夏翟秋飞江翚春涧中牟县之客遂得坐观贾大夫之妻巳应含笑仰费中厨来供下客山川道远口腹知恩
　　书
　　为梁上黄侯世子与妇书
　　
　　昔仙人导引尚刻三秋神女将梳犹期九日未有龙飞劒匣鹤别琴台莫不衔怨而心悲闻猿而下泪人非新市何处寻家别异邯郸那应知路想镜中看影当不含啼栏外将花居然俱笑分杯帐里却扇牀前故是不思何时能忆当学海神逐潮风而来往勿如织女待填河而相见















　　庾子山集巻八
　　钦定四库全书
　　庾子山集巻九　　　　　　周　庾信　撰
　　钱唐倪璠纂注
　　连珠
　　拟连珠
　　
　　盖闻经天纬地之才拔山超海之力战阵勇于风飚谋谟出于胸臆斩长鲸之鳞截飞虎之翼是以一怒而诸侯惧安居而天下熄
　　盖闻萧曹赞务雄略所资鲁卫前驱威风所假是以黄池之防可以争长诸侯鸿沟之盟可以中分天下
　　盖闻解封豕之结塞长蛇之源必须制裳千里喢血辕门是以开百里之围用陈平之一策盟千乘之国须季路之一言
　　盖闻得贤斯在不借挥锋股肱良哉无论应变是以屈倪参乘诸侯解方城之围干木为臣天下无西河之战
　　盖闻邯郸已危徒思马服蓟城去矣空用荆轲是以竹杖扶危不能正武担之石芦灰缩水不能救宣房之河
　　盖闻穴蚁冲泉未知逺虑禽巢幕何能支久是以大厦既焚不可洒之以泪长河一决不可障之以手
　　盖闻膏唇喋喋市井营营或以如簧自进或以狙诈相倾是以子贡使乎五都交乱张仪见用六国纵横盖闻谋猷是习权变须长时増齐灶或卧燕墙是以井陉之兵如鸿毛之遇火长平之卒若秋草之中霜
　　盖闻彼黍离离大夫有防乱之感麦秀渐渐君子有去国之悲是以建章低昻不得犹瞻灞岸德阳沦没非复能临偃师
　　盖闻市朝迁贸山川悠逺是以狐兔所处由来建始之宫荆棘参天昔日长洲之苑
　　盖闻天方荐瘥防乱多空思说劔徒闻枕戈是以刘琨之英略莫知自免祖逖之慷慨裁能渡河
　　盖闻谷林长送苍梧不从惟桐惟葛无树无封是以隋珠日月无益骊山之火雀台弦管空望西陵之松
　　盖闻雷惊兽骇电激风驱陵厯闗塞枕跨江湖是以城形月偃阵气云铺非緑林之散卒即骊山之叛徒
　　盖闻死别长城生离函谷辽东寡妇之悲代郡霜妻之哭是以流恸所感还崩杞梁之城洒泪所沾终变湘陵之竹
　　盖闻三世用兵既非贻厥阴谋累叶必以凶终是以李都尉之风霜上兰山而箭尽陆平原之意气登河桥而路穷
　　盖闻营魂不反燐火宵飞时遭猎夜之兵或毙空亭之鬼是以射声营之风雨时有寃魂广汉郡之阴寒偏多夜哭
　　盖闻江黄戎马之徼鄢郢风飚之格乍有去而不归或无期而逺客是以章华之下必有思子之台云梦之傍应多望夫之石
　　盖闻无怨生离恩情中絶空思出水之莲无复廻风之雪是以楼中对酒而緑珠前去帐里悲歌而虞姬永别盖闻树彼司牧既悬百姓之命及乎厌世复倾天下之心是以一马之奔无一毛而不动一舟之覆无一物而不沈
　　盖闻严霜之零无所不肃长林之毙无所不摽是以楚堑既填游鱼无托吴宫已火归燕何巢
　　盖闻名高八俊伤于阉防之党智周三杰毙于妇女之计是以洪泽之蛟遂挫长饥之虎平臯之蚁能摧失水之龙
　　盖闻吴艘蜀艇不能无水而浮以红间緑不能无而射是以樊笼之鹤宁有六翮之期肮脏之马无复千金之价
　　盖闻性灵屈折郁抑不扬乍感无情或伤非类是以嗟怨之水特结愤泉感哀之云偏含愁气
　　盖闻迁移白羽流徙房陵离家析里凄恨抚膺是以吴起之去西河澘然出涕荆轲之别燕市悲不自胜
　　盖闻亷将军之客馆翟廷尉之高门盈虚倐忽贵贱何论是以平生故人灌夫不去门下賔客任安独存
　　盖闻执珪事楚博士留秦晋阳思归之客临淄羇旅之臣是以亲友会同不妨懐抚凄怆山河离异不妨风月闗人
　　盖闻五十之年壮情久歇忧能伤人故其哀矣是以譬之交让实半死而言生如彼梧桐虽残生而犹死
　　盖闻秋之为气惆怅自怜耿恭之悲疎勒班超之念酒泉是以韩非客秦避谗无路信陵在赵思归有年
　　盖闻悬鹑百结知命不忧十日一炊无时何耻是以素王之业乃东门之贫民孤竹之君实西山之饿士
　　盖闻胸中无学犹手中无钱今之学也未见能贤是以扶风之高凤无故弃麦中牟之越徒劳不眠盖闻十室之邑忠信在焉五歩之内芬芳可録是以日南枯蚌犹含明月之珠龙门死树尚抱咸池之曲
　　盖闻百尺之高累于九碁之上千钧之重悬于一木之枝是以截虎尾而非险伤龙鳞而未危
　　盖闻居兰处鲍在其所习白羽素丝随其所染是以金性虽质处劒即凶水德虽平经风即险
　　盖闻豫章七年毙于丰草芳兰九畹沦于幽谷是以欲求其真晋阳有自埋之蒿若赏其声吴亭有已枯之竹
　　盖闻明镜蒸食未为得所干将补履尤可伤嗟是以气足凌云不应止为武骑才堪王佐不宜直放长沙
　　盖闻势之所归威之所假必能系风捕影暴虎冯河是以轻则鸿毛沈水重则磐石凌波
　　盖闻意气难干非资扛鼎风神自勇无待翘闗是以曹刿登坛汶阳之田遽反相如睨柱连城之璧更还
　　盖闻巻葹不死谁必有心甘蕉自长故知无节是以螺蚌得路恐异骊渊雀鼠同归应非丹穴
　　盖闻北邙之高魏君不能削谷洛之鬭周王不能改是以愚公何德遂荷锸而移山精卫何禽欲衔石而塞海
　　盖闻君子无其道则不能有其财忘其贫则不能耻其食是以顔囘瓢饮贤庆封之玉杯子思银佩美虞公之垂棘
　　盖闻水之激也实浊其源木之蠧也将拔其根是以延年之家预论扫墓羊舌之族先知灭门
　　盖闻磨砺唇吻脂膏齿牙临风扇毒向影吹沙是以敬而逺之豺有五子吁可畏也有一车
　　盖闻虚舟不忤令德无虞忠信为琴瑟仁义为庖厨是以从庄生则万物自细归老氏则众有皆无
　　盖闻三闗顿足长城垂翅既羇既旅非才非智是以乌江舣檝知无路可归白雁抱书定无家可寄



　　庾子山集巻九
　　钦定四库全书
　　庾子山集巻十　　　　　　周　庾信　撰
　　钱唐倪璠纂注
　　赞
　　黄帝见广成子赞
　　
　　治身紫府问政青丘龙湖鼎没丹灶珠流踈云即雨落木先秋至道须极长生可求
　　尧登坛受圗赞
　　
　　登坛洛汭沈玉河湄丹圗驭马緑甲乗龟荣光上幕休气连帷虽存克让于见文思
　　舜舞干戚赞
　　
　　平风变律击石来仪先齐七政更服三危朱干独舞玉戚空麾南风一曲恭已无为
　　禹渡江赞
　　
　　三江初凿九谷新成风飞鹢涌水起龙惊乐天知命无待忧生危舟遂静乱檝还平
　　汤解祝网赞
　　
　　连珠两起合玉双沉谷为祥树桑成乐林三方落网一面驱禽德矣圣政仁乎用心
　　文王见吕尚赞
　　
　　言归养老垂钓西川岸止磻石溪惟小船风云未感意气怡然有此相望于兹防年
　　武丁迎傅说赞
　　
　　虞田路断辞涧泉飞躬劳版筑有弊韦衣贤臣入梦天赐无违千岩之下遂得同归
　　成王刻桐叶封虞赞
　　
　　虞叔百里居河之汾帝刻桐叶天书掌文礼以成德乐以歌薰天子无戏唐其有君
　　汉高祖置酒沛宫赞
　　
　　游子思旧来归沛宫还迎故老更召歌童虽欣入沛方念移丰酒酣自舞先歌大风
　　汉武帝聚书赞
　　
　　献书路广藏书柱开秦儒出谷汉简吹灰芝泥印上玉匣封来坐观风俗不出兰台
　　袁盎諌文帝赞
　　
　　千乘峻辙六辔危行迹廻松坂山叙栁城龙渊地狭华盖风惊贤臣揽辔可谓忠贞
　　朱云折槛赞
　　
　　上书直谏有忤明君先求斩马遂请鱼文身摧栏槛义烈风云应从御史翻赖将军
　　周公戒伯禽赞
　　
　　伯禽居鲁鸣玉来朝周公政治为国风謡北山有梓南山有桥礼容虽备俯仰无骄
　　五月披裘负薪赞
　　
　　披裘当夏俗外为心虽逢季子不拾遗金禽巢欲逺鱼沈惟深清声灭迹何必山林
　　王祥扣冰鱼跃赞
　　
　　王祥之母鲜鳞是求冰连钓浦冻塞寒流精诚有感无假沉钩二老同膳双鱼共浮
　　孙叔敖逢蛇赞
　　
　　叔敖朝出容悴归家母氏顾访知埋怪蛇尔有阴德阳报将加终为楚相卒享荣华
　　高凤好书不知流麦赞
　　
　　高凤好学专心不廻流连经笥对翫书台石门云渡铜梁雨来麦流虽逺书巻犹开
　　张良遇黄石公赞
　　
　　张良取履跪受无辞兵书一巻长者三期昔称韩相今为汉师谷城余石还归旧祠
　　师尚父授丹书赞
　　
　　尚父一遇周王是亲赤雀既下丹书巳陈自论秉钺长别垂纶独有磻石留名渭濵
　　荣啓期三乐赞
　　
　　荣期三乐惟人与年夫子相遇即以为贤性灵造化风云自然雅琴虽古独有鸣弦
　　夫子见程生赞
　　
　　程生夫子一遇相知薄言倾盖桑阴遂移清扬共美贤圣同羇陈诗难别赠绢伤离
　　鉏麑见赵盾赞
　　
　　赵盾将朝端衣整笏鉏麑受命冲冠怒发惆怅贤臣顾瞻城阙利劒不抽青槐先絶
　　蔡泽就唐生相赞
　　
　　蔡泽羇旅唐生决疑无劳神策不问灵龟富贵自取年夀须期虽云异相会待逢时
　　李陵苏武别赞
　　
　　李陵北去苏武南旋归骖欲动别马将前河桥两防临路凄然故人此别知应防年
　　樊哙见项王赞
　　
　　樊哙将军汉王车右不惮锋刃何辞巵酒霸上屯军鸿门固守持谢范増惟留玉斗
　　秦穆公饮盗骏马赞
　　
　　骏马遇盗秦王不嗔先倾美酒翻畏伤人邻兵向国穷寇侵秦于时大盗还作功臣
　　延陵季子遇徐君赞
　　
　　徐君有礼季子惟贤经过一遇如旧依然人非别后心许生前长松虽合宝劒犹悬
　　鹤赞
　　武成二年春三月双白鹤飞集上林园大将郑伟布弋设罝并皆禽获六翮已摧双心俱怨相顾哀鸣孤雄先絶孀妻向影天子愍焉信奏事阶墀立使为赞
　　九臯遥集三山廻归华亭别泪洛浦仙飞不妨离缴先遭见羁笼摧月羽弋碎霜衣塞传余号闗承旧名南游湘水东入辽城云飞欲舞露落先鸣六翮摧折九门严闭相顾哀鸣肝心断絶松上长悲琴中永别






　　庾子山集巻十
　　钦定四库全书
　　庾子山集巻十一　　　　　周　庾信　撰
　　钱唐倪璠纂注
　　敎　文　序　传
　　答移市敎
　　昔张楷硕儒尚移农之市宜官妙篆犹致酒垆之客况复德总郇周声高梁楚希风慕义之士举袂成帷卧辙反车之流摩肩相接遂使王充阅市之处逺出荒郊石苞贩铁之所翻临崖岸圣德谦虚未忘諠湫欲令吹箫舞鹤还反旧卖卜屠羊请辞新阓而交贸之党好留豳岐之众难遣
　　文
　　移齐河阳执事文
　　
　　周天和四年四月二十七使持节车骑大将军仪同三司大都督陜西总管府移齐河阳执事自疆场卧鼔边鄙收烽义让之行未能朞月孔城诲盗即值苞藏是以板载之师须时而动自安封域非求拒防虽复风尘蹔接旗鼔无侵五将即回双崤已静始奉朝防获彼移书令受叛城使回军实想彼边司已奉处分既有此还辄须领纳未知何日可遣戍兵指附行人迟能速报盟且不渝隣境相善顾瞻原野幸甚实多故移
　　又移齐河阳执事文
　　周天和四年十一月十日陜州总管长史梁昕移齐河阳执事自拭玉继书通闗去传实谓上方销劒山阳息马过兹御客或慢重扃属故司疆阴行善盗君一臣二上穆下乖国家以边鄙心揺须固备守大司马齐国公天子介弟中军元帅驾驭孙吴驱驰虎举因农隙义异城郎师巡我境曽非反郓缩载之毕前旗已回彼国兵马不防殿后余尘遂至相接建旌叠上未及五申安邺城防先惊七伏当时锋刃或膏原野所获彼将夏州刺史梁老首领今以相还尸乡不逺无令久客马驴甲兵具条相勒封人宜依领纳宿无鬭志不获交绥致此埃尘谁阶其咎故移
　　移虏留使文
　　
　　年月朔日某官告配某州郡前本欲发遣彼使但某入境以来国祥甫迩自秋迄冬未申欵接且狼星表邦严霜巳戒浮河乱济长路苦寒时当献嵗维新三元告庆珪贽盈庭华裔参轸式观盛礼洽此嘉讙阳和既动泽渐万邦便当遣使相随永敦隣睦故移序
　　赵国公集序
　　
　　窃闻平阳击石山谷为之调大禹吹筠风云为之动与夫含吐性灵抑扬词气曲变阳春光回白日岂得同年而语哉柱国赵国公发言为论下笔成章逸态横生新情振起风雨争飞鱼龙各变方之珪璧涂山之会万重譬以云霞赤城之岩千丈文参厯象即入天官之书韵涉丝桐咸归总章之观论其壮也则鹏起半天语其细也则鹪巢蚉睫岂直熊熊旦上増城抱日月之光焰焰宵飞南斗触蛟龙之气昔者屈原宋玉始于哀怨之深苏武李陵生于别离之世自魏建安之末晋太康以来雕虫篆刻其体三变人人自谓握灵虵之珠抱荆山之玉矣公斟酌雅颂谐和律吕若使言乖节目则曲台不顾声止操缦则成均无取遂得栋梁文囿冠冕词林大雅扶轮小山承盖
　　传
　　周使持节大将军广化郡开国公丘乃敦崇传
　　崇恒州代郡鼔城县广义乡孝让里人也昔夀丘建国赐姓者十二人平阳举贤登朝者十六族况复大电绕枢流星入昴分源别干其嗣兴者乎魏道武皇帝以命世雄圗饮马河洛兄弟十人分为十姓辨风吹律丘氏即其一焉五代祖邈骠骑大将军开府仪同三司营丘郡开国公于时天道西北既禀谋谟马首东南实资匡赞因以封名仍为赐氏与夫南公伯即有连类宗则乐正非无准则曽祖双轨使持节骠骑大将军司徒青兖二州刺史范阳文昭公洛食之始上马治国登庸之初升槐论道生则絶席武宫死则配祠清室夫人太原王氏三世为将四代为公社稷大宗钟鼎贵族伉俪是归秦晋匹也祖提使持节卫将军驸马都督河交二州刺史灵夀县开国公公子公孙声名籍甚増辉増耀弱冠升朝夫人清亷郡长公主孝文帝之第二女也王姬有行车服不系故得卫青上将张耳贤夫父愿使持节大都督徐州诸军事徐州刺史平阳县开国公食邑四千户少年习象多见兵书浇沙聚石之营却日横云之阵弯弧则防破小支抽剑则泉飞枯井夫人宇文氏周文皇之第三妹也母仪令范女师贤哲德高隆虑义重河阳魏受其终周新其命式墓封坟追旌盛德乃赠使持节大将军广化郡开国公食邑一千户夫人赠安德郡长公主游魂寃结非无广汉之城久客思归惟有东平之树自永安以来魏室大壊海水羣飞天星乱动礼乐征伐不出于人主举贤诛暴议在于强臣高丞相驱率风云奄荒齐晋我舅氏文皇帝驾驭龙虎据有周秦南北渝盟东南敌怨既而各受圗书竝当珪璧百姓则父南子北兄东弟西事主则忧亲求生则虑祸大周亲戚徧钟荼炭输之城旦下之织室闗河严隔三十余年天厌防乱人思反德彼之风尘既静函谷此之冠盖屡涉漳濵中山寃枉之余代郡凋残之泽竝遇革音咸蒙礼送崇賔兄弟二人相看气息亲爱凋零方寸久乱恒山杀翮岂望同飞而安国徒中郁为卿相班超絶域遂得生还天和四年至于新邑朝廷以舅甥之国外内之亲乃授賔使持节骠骑大将军开府仪同三司大都督安乐县开国公食邑一千户賔得免虎口仍上龙门声价已高风焱即逺方欲讨论国耻申雪家寃横尸原野是所甘心时不我与先从朝露春秋若干卫国兴文子之恸长安有诏葬之悲乃赠本官加少傅蒲虞勲三州诸军事蒲州刺史以天和六年某月日葬于长安之洪渎原妻青州石氏长城郡君子孤防生妻嫠室即能有节还成守义崇蒙授使持节大都督骠骑大将军开府仪同三司广化县开国公食邑一千户昆季二人同年上将彤廷交映棨防相临昔二冯同德继踵当官两杜齐名夹河为郡比斯荣宠彼将慙色俄然賔疾奄捐馆舍崇兄弟胜衣备罹祸酷同气长养得及全人今者来归更连凶闵每一悲恸行路伤心抚养爱子情深马援之慈恭事寡嫂义甚顔含之孝天和六年授大将军余如故龙庭赏出塞之功玉门劳旋师之宠异代同和见之今日建德二年授使持节都督宜州诸军事宜州刺史忽忽横阁但有诵书暧暧重帷惟闻善政清不置水明非举烛乃是入境移风非直停车待雨有勅大将军宜州刺史广化郡公崇自夏季无雨以迄于今虽靡神不祷仍未降感知彼州内独蒙滂泽谅由大将军精诚所致忧念郡人丰稔可希良以为慰又勅广化公崇知此存心政术治勤黎人受委称职嘉尚无已古人有言非行之难念加勉朂以致尽善指令宣纳抑操赐齐陈物如别宜谕朕懐昔阳平太守别降红粟之恩荆州刺史偏蒙衮衣之赐治绩尤异此之谓乎崇清浄为政亷明为法人不忍背吏不忍欺性不饮酒无所嗜欲深沉墙仞喜愠不形文必正词弦惟雅曲仁义礼节是所用心缇帙缃素爱翫无巳当今四郊多垒尚有公卿之辱鼔鼙不息犹劳将帅之谋语其雠耻惟愿横行死地思其报国不身膏原野但令天假之年时绥之福忠贞之事公其取焉畧书梗概陈之直史












　　庾子山集巻十一
　　钦定四库全书
　　庾子山集巻十二　　　　　周　庾信　撰
　　钱唐倪璠纂注
　　铭
　　秦州天水郡麦积崖佛龛铭
　　
　　麦积崖者乃陇底之名山河西之灵岳高峯寻云深谷无量方之鹫岛迹遁三禅譬彼鹤鸣虚飞六甲鸟道乍穷羊肠或断云如鹏翼忽已垂天树若桂华翻能拂日是以飞锡遥来度杯逺至疏山凿洞郁为净土拜灯王于石室乃假驭风礼花首于山龛方资控鹤大都督李允信者籍于宿植深悟法门乃于壁之南崖梯云凿道奉为亡父造七佛龛似刻浮檀如攻水玉从容满月照曜青莲影现须弥香闻忉利如斯尘野还开说法之堂犹彼香山更对安居之佛昔者如来追福有报恩之经菩萨去家有思亲之供敢縁斯义乃作铭曰
　　镇地郁盘基干峻极石闗十上铜梁九息百仞崖横千寻松直阴假道阳乌回翼载□疏山穿龛架岭糺纷星汉回旋光景壁累经文龛重佛影雕轮月殿刻镜花堂横镌石壁闇凿山梁雷乘法鼔树积天香嗽泉珉谷吹尘石床集灵真馆藏仙册府芝洞秋房檀林春乳冰谷银砂山楼石柱异岭共云同峯别雨冀城余俗河西旧风水声幽咽山势崆峒法云常住慧日无穷方域芥尽不变天宫
　　终南山义谷铭
　　
　　周保定二年嵗次壬午七月巳已朔大冢宰晋国公命凿石闗之谷下南山之材维公匡济彞伦敷庶绩燮理余暇披阅山经以为终南敦物日月亏蔽杶榦栝栢椅桐梓漆年代蕴积于何不有乃谋山泽之官兼引衡虞之匠东出蓝田则控灞乘浐西连子午则据泾浮渭派别八溪流分九谷铜梁四柱石闗双啓青绮春门沟渠交映緑槐秋市舟檝相通蓄之则为屯云泄之则为行雨青牛文梓白鹤贞松运以寘宫崇斯云屋千栌抗殿龙首干云万顷疎苗蝉鸣再熟川后让德山灵景从岂如运石甘泉才通栎阳之殿穿渠谷水直绕金墉之城将事未劳为功实重国富人殷方传千载因功立事敢勒山阿铭曰
　　寥廓上浮峥嵘下镇壁立千丈峯横万仞桂月危悬风泉虚韵乘舆岭阪举插云根八溪分注九谷通源北涵桐井南浮石门模象大壮规绳百堵胶葛九成徘徊千柱桂栋凌波柏梁乘雨疏川奠谷落实摧柯事均刋木功侔凿河
　　思旧铭
　　
　　嵗在摄提星居监德梁故观宁侯萧永卒呜呼哀哉人之戚也既非金石所移士之悲也宁有春秋之异高台巳倾稷下有闻琴之泣壮士一去燕南有击筑之悲项羽之晨起帐中李陵之徘徊岐路韩王孙之质赵楚公子之留秦无假穷秋于时悲矣况复鱼飞武库预有弃甲之征鸟伏翟泉先见横流之兆星纪吴亡庚辰楚灭纪侯大去鄅子无归原隰载驰轘辕长别甲裳失矣余皇弃焉河倾酸枣杞梓与樗栎俱流海浅蓬莱鱼鼈与蛟龙共尽焚香复道讵敛游魂载酒属车宁消愁气芝兰萧艾之秋形殊而共瘁羽毛鳞介之怨声异而俱哀所谓天乎乃曰苍苍之气所谓地乎其实搏搏之土怨之徒也何能感焉凋残杀翮无所假于风飚零落春枯不足烦于霜露幕府初开贤俊翘首为羇终嵗门人谢焉至于东首告辞西陵长往山阳车马望别郊门颍川賔客遥悲松路嵇叔夜之山庭尚多杨栁王子猷之旧径惟余竹林王孙葬地方为长乐之宫烈士埋魂即是将军之墓昔尝欢宴风月留连追忆生平宛然心目及乎垂翅秦川闗河羇旅降乎悲谷之景实有忧生之情美酒酌焉犹思建业之水鸣琴在操终思华亭之鹤重为此别呜呼哀哉麟亡星落月死珠伤瓶罄罍耻芝焚蕙叹所望钟沈德水声出风云剑没丰城气存牛斗潸然思旧乃作铭云
　　风云上惨舟壑潜移骎骎霜露君子先危纪侯大去懐王不返玉树长埋风流遂逺荀伯旧县庆封余邑万里归魂脩门讵入坟横武库山枕卢龙思归道逺返葬无从徒留送雁靡长松平陵之东无复梧桐松声萧瑟长起秋风畴昔隆贵提携语默托情嵇阮风云相得有酒如渑终温且克朝阳落凤大野伤麟佳城郁郁流寓于秦山阳相送惟余故人孀机嫠纬独鹤孤鸾闺深夜静风高月寒生平已矣懐旧何期匣中絶隣人悲昔为幕府今成繐帷
　　玉帐山铭
　　
　　玉帐寥廓昆山抵鹊总叶成帷连云起幕玉策难移金花不落隠士弹琴仙人看博岩留旧鼎灶聚新荆煮石初烂烧丹欲成桑田屡变海水频盈长闻凤曲永听箫声
　　吹台山铭
　　江宁吹岭虽山出筠秦箫下凤此岫为真青槐避日朱草司晨石名新妇楼学仙人吴中字玉城南姓秦比花依树登榭要春舞能留客声便度新雕梁数振无复轻尘
　　望美人山铭
　　高唐碍石洛浦无舟何处相望山边一楼峯因五妇石是三侯逾地肺危陵天柱禁苑斜通春人常聚树里闻歌枝中见舞恰对妆台诸牕昼开斜看已识直唤便回岂同织女非秋不来
　　至仁山铭
　　峯横鹤岭水学龙津瑞云一片仙童两人三秋云薄九日寒新真花暂落画树长春横石临砌飞檐枕岭壁绕藤苗牕衔竹影菊落秋潭桐疎寒井仁者可乐将由爱静
　　明月山铭
　　
　　竹牕标岳四面临虚山危檐迥叶落牕疎看椽有笛对树无风风生石洞云出山根霜朝唳鹤秋夜鸣猿堤梁似堰野路疑村船横埭下树夹津门宁殊华盖讵识桃源
　　行雨山铭
　　
　　山名行雨地异阳台佳人无数神女羞来翠幔朝开新妆旦起树入牀头花来镜里草緑衫同花红面似开年寒尽正月游春俱除锦帔并脱红轮天丝剧藕蝶粉生尘横藤碍路弱栁低人谁言洛浦一个河神
　　刀铭三首
　　风伯吹罏雨师炼冶铁焰朝流金精夜下价重十城名高千马
　　千金頴合百錬锋成光连斗气焰动山精身文水动刃古珠生
　　斗精遥降山灵下从水文千曲蛇鳞百重燕砥敛刃蜀水开锋气生分景环成屈龙














　　庾子山集巻十二
　　钦定四库全书
　　庾子山集巻十三　　　　　周　庾信　撰
　　钱塘倪璠纂注
　　碑文
　　陜州农郡五张寺经藏碑
　　
　　盖闻如来说法万万恒沙菩萨转轮生生世界岂直优波提舍祗夜脩多而已哉是以熈连禅河质多罗树七处八会三清四説皮纸骨笔木叶山花象贝之所未胜龙藏之所不尽虽复银函东度金防南翻秦景遥传竺兰私记譬犹海水之一珠不下昆山之片玉若夫法云深藏师子雷音梵志徃生声闻説戒雪山罗汉之论鹫岭菩提之法本无极际何可胜言农五张寺者南阳张元高寓居此地昔者千金之族见徙五陵大姓之民移家六郡盖其流也元高五子负荷遗训离经辨志并是成名入室生光咸能显徳加以尊承慧业敬受法门兄弟同居共舍为寺伽蓝肇建即以五张为名知是城居赵信仍名赵信之城殿入萧何即号萧何之殿加以象马无恡衣裘是舍春园栁路变入禅林蚕月桑津廻成定水平舆虽盛岂可独擅二龙扶风最良不得专称五马寺主三藏大法师法映邑主洛州刺史张隆等财行法檀身心罄竭兼化乡邑道俗数千敬造一切徳轮见成三百余部琅笈云书金防玉检削蒸栗之简装酸枣之珠并入香城咸封禅阁坐堂伏槛羌非湘水之神緑房紫的足拟恭王之殿高掌西望长河北临鼎气常浮炉烟咸起戸牖寥廓吹万龙门之风梁栋峥嵘落实河源之树僧徒云集不逺炖煌之城学侣相奔更合华隂之市两陜昔分实基王化二陵今阻翻驰羽檄虞公屈产交乱风尘召伯甘棠凋零霜露虽复兼能共治未遣渡河之兽烽柝是警实扰移关之民是以法王御世天人论道汲引四流周圆五怖故能调伏怨憎消除结缚法水津梁得无砥柱之难香山辙迹非复终南之险天子命我试守此邦墨灶未黔孔席无暖才临都尉之境即有楼船之役既而南风不竞北道言旋幕府既开邦君且止乡俗耆老依然此别属兹法事须余制文聊以课虚为铭云尔
　　舍衞之国只洹之园三明极地八会穷源连河竞説胜辩争论波提东度祗夜南翻非空即色离有无言达人止是独悟重昏身虽系马心避腾猿禅楼却月义殿翔鹍廻风香葢反露珠幡西临砥柱东背轘辕河鸣阳硖山响苏门翔禽歌啭流涧喧渡河余兽移关旧村昔为畿服今成塞垣城疑广武地似楼烦爟烽并照象马单奔无钟袭莒有雨围原不资十方谁释三怨风倾地柱火及天元银钩永固金牒长存封君马首方事南蕃言从杨仆请谢刘昆
　　温汤碑
　　
　　咸池浴日先应緑甲之图砥柱浮天始受夷之命仁则涤荡埃氛义则激扬清浊勇则负山余力弱则鸿毛不胜仲春则榆荚同流三月则桃花共下其色变者流为五云之浆其味美者结为三危之露烟青于铜浦色白于铅溪非神鼎而长沸异龙池而独涌洒胃湔肠兴羸起瘠秦皇余石仍为雁齿之阶汉武旧陶即用鱼鳞之瓦山间涌水实表忠诚室内江流弥彰纯孝岂若醴泉消疾闻乎建武之朝神水蠲疴在乎咸康之世嵩岳三仙之舘不孤擅于天池华隂百丈之泉岂独高于莲井
　　周上柱国齐王宪神道碑
　　昔者轩皇受姓十有四人周室先封十有五国自尔承基纂胄保受姓氏虽复千年一圣终是百世同宗故知昔之东京既称炎汉再受今之周厯即是酆都中兴公讳宪字毗贺突恒州武川人也晋太康之世据有黄龙魏孝昌之初奄荒莬太祖以百二诸侯三分天下函谷先登鸿沟大定功业如此人臣以终公含章天挺命世诞生降太一之神下文昌之宿珠角擅奇山庭表徳仪范清泠风神轩举耸动廊庙光华城阙未逾髫齓已议论天下事人或曰是谓若木一枝旁防数国长河一直自然千里风颷欲逺光景将升后魏二年封涪城县开国公时年五嵗也虹蜺满野是废当途之高鸑鷟鸣岐实始维新之命国家光宅受图钦明秉厯大风初巻长沙始封周元年进爵安城郡公食邑二千戸仍授使持节骠骑大将军开府仪同三司开府同于马骏秩拟六卿骠骑等于刘苍位高三事宗子维城彼多慙色武成二年授使持节大将军都督益寿宁等二十四州诸军事益州刺史改封齐国公食邑万户公时年十有六王武子以上将开府未满立年荀中郎为十州都督才逾弱冠方之于公已为老矣加复营丘负海齐桓公受脤之城岷山导江汉武帝求仙之地自非名陵孤竹声振沈黎岂得南至穆陵西登积石幸无白虎之患寜待黄龙之盟卭笮畏威微卢仰徳生为立庙刻石颂功成都有文翁之祠非谓生前汉阳有诸葛之碑止论身后比之今日岂可同年而语哉保定四年与大司马蜀国公围金墉城师临洛浦则广武营奔兵上邙山则河桥路断八川风俗五方名利铁市铜街风飞尘起天和元年征还行雍州牧公以日月之明威神其政漆沮既从荆岐即乂少阳用事路不喘牛仲秋以殷民无惊水二年拜大司马仍理小冢宰营室殿军器太监天官以邦国开基是司六典夏官以兵戈为主专谋七徳是以器械填委既包吴汉之功宫殿峥嵘弥壮萧何之法时以白露凉风务闲农隙督兵三万出自宜阳拔伏龙之城平姚苌之垒马陵削树魏将路穷平隂听乌齐师其遁天子冢弟礼絶羣公仁义所往事资道徳建徳元年进爵为王仍拜大冢宰姬旦封于曲阜不废居中刘交国于彭阳无妨常从岂直周召二南并居师傅晋郑两国俱为卿士而已哉匈奴突于武川爟火通于灞上公述职巡御治兵朔方马邑星飞龙城月动挠留犂之酒经略不前失燕支之山下马而去东邻逆命反道败徳囚箕子于塞库羁文王于玉门天子将有盟津之师召公独议公报以诞膺天命克成厥勲昔者秦昭起师于蜀直问张仪晋武用兵于吴惟谋羊祐于是中军无帅佥曰有归五年拜上柱国元戎东讨给王铁骑二万先袭太原斗建麾兵天离转战虎啸风腾云飞电掩林胡枣栗讵得充饥晋阳荻蒿何能拒防又加王精兵六万长围晋州然后六军星陈万骑雷动中权始及前茅已战自尔即为前锋横行入邺观彼车絓槐本马惊旋泞积甲高昆阳之城封尸塞富平之水莫不如彼建瓴同斯破竹一朝指挥六合大定是用光昭下武翼亮中都足以摅祖宗之宿愤解生民之怨黩方当待彼石闾部斯玉鼓经纬天地光华日月既而赤鸟夹日黄熊入寝实沈无祀桑林不祭宣政元年六月二十八日薨春秋三十有四季友之亡鲁可知矣齐防子雅姜其危哉公器宇淹旷风神透逺玑镜照林山河容纳置樽待酌悬钟听扣声动天下光照四邻武皇帝以介弟懿亲特垂爱友而密谋奇策加礼敬焉常谓左右曰孔子云自吾有囘门人日亲其齐王之谓也用之作宰则万方协和用之抚军则四表慑伏岂直臯繇为士国无不仁随会为卿民无羣盗爱翫书籍敦崇礼乐管入耳则谿谷俱调文雅沿心则烟霞并韵养由百发落雁吟猿应奉五行绨缃缥帙雍容举止抑扬谈论当世以为楷模搢绅以为轨范则少有壮志颇校兵书水降灵谷城授策飞风长栁月角星眉莫不吟诵在心撰成于手所着兵法凡有五巻六韬九法不用吴起旧书三令五申无劳孙武先诫可谓有忠孝焉有壮武焉不自骄矜谦光下物宋人献玉不贪为寳伯成子高守仁为富不谓以信致欺为善非乐天年不享呜呼哀哉以某年月日葬于石安县洪渎川之里原隰凄怆埋于盛徳几年丘陵揺落蕴于良才永矣乃为铭曰
　　悠哉朔方逖矣穷隂山连鸟道地尽龟林重黎业大伯翳功深胄其积徳必有君临太祖拨乱丧君有君功廻地轴策动天文犹临赤水尚复黄云诸侯八百天下三分公之挺生实惟天假翠微神降文昌星下照于四国充于两社舟檝江河栋梁华夏水涌词锋风飞文雅纯深之性义极天经忠贞之道事感百灵君亲帷一臣子惟寜忠泉出井孝笋生庭乃宰天官为国之辅是居上将为天之柱乃圣乃神惟文惟武策高开辟威移云雨九宫神略三术谟明天离转战月徳廻兵黎阳水骇官渡山惊冀州既载东原底平溟波欲运弱木将危中峰岳断半海鹏垂鳯沈丹穴龙亡黑陂临淄废市东武山移千秋万古英灵在斯
　　周太子太保歩陆逞神道碑
　　公讳逞字季明本姓陆吴郡人也君子至止既绍虞賔鳯凰于飞实兴齐国南越使者解汉帝之衣西陵将军覆吴王之盖曾祖载为宋王司马留镇关中赫连之乱仗劒魏室黄河叅凌或亡追路乌江舣船更无归迹今为河南洛阳人也高祖冠军将军营州刺史吴人有降附者悉领为别军自是官帅拥铎更为吴越之兵君子习流别有楼船之阵父政骠骑大将军仪同三司恒州刺史中都献公太祖扶危济倾经纶夷阻报君之耻逺袭平原以高平霸业所基委命留事关中餽食非直荥阳之师河内供军岂但淇园之竹公秉照晋之灵降明神之徳猛虎振槛七年不惊羝羊触蕃九龄能对诸兄以公先君爱子称之曰仁推而袭封虽复季末大成之心守节既遭熏穴翻从压纽太祖初封函谷始合诸侯以公辞令叅谋机密故得戎政克宣师言无漏赐姓歩陆孤氏委鹿辂而论都入鸿门而舞劒方之吹律绰有余荣出身羽林监轻车将军除尚书右丞官聨会计务应平准水衡贯朽长平粟红授使持节车骑大将军仪同三司增邑千戸寻迁驾部中大夫领吏部中大夫歴蕃部御伯东京鼎实先加邓隲之勲西晋官人多用山涛之啓岂若五王登朝必司賔主之礼六龙御辔取定鸾和之节御正以官触父名不拜会稽有王会之名其子不为太守博陵有王沈之封其儿不为刺史迁骠骑大将军开府入掌纳言治司宗伯又为军司马职居常伯勤问于南宫位管王言连官于北斗岂止郊天祀地龙门嶰谷之声赞鼔颁旗白露凉风之月暗夜有人饷罗数十匹公闭门不受行人干触具以闻奏朝野称之太尉杨震直推故吏之金凉州张奂高揖羌人之马清畏人知我无慙徳齐国通和封人受使以公有出境之才见命张之礼既珠盘揷血定楚国之连名首登坛反齐人之侵地是谓使乎固称光国三辅公侯五陵钟鼎铜街柳市尘起风飞乃授京兆尹增邑通前一千六百戸余官如故上林兵息兰池盗静不学王阳平生铸金之术未同张敞终日章台之游家僮暮行还得遗钱于道并白絁十匹公访得其主即以还之见金于路指以示人得钱于道持留挂树方之今日异代同风俄迁司会治小司马重总六军再操八柄考绩入于嵗成论功书之年表寻授都督宜州诸军事宜州刺史露冕观风停车待雨百城解印惮朱穆之威千里相迎爱王基之徳曾未朞月被追还眷眷吏民不无河内之请依依故老实念黎阳之别少阳养徳前星守器尊师让齿必俟贤能乃授太子太保方之刘寔道高于大邦譬以山涛荣深于小辇本有消渴之疾常饵金石自理旧疾微增奄捐舘舍茂陵之下不留封禅之书校尉之营惟余服食之器呜呼哀哉春秋四十有七建徳二年五月十一日也天子以大臣之丧躬辍听讼东朝以师傅之尊亲临攒祭诏赠大将军諡某公礼也以今三年正月十日葬于京兆之高阳原夫人郁久闾西遇王姬爱敬肃恭言容令淑有闻箴盥无废纮綖爰在盛年先从大夜今节妇开坟松柏巳拱季孙成寝丘陵始同况复图画贤妃方在甘泉之室瘗埋才子即用高阳之原公仪表外明风神内照器量深沈阶基不测事君惟忠事亲惟孝言为世范行为士则留连坟素怊怅文词霜府录于尚书天官总于司会出入匡赞常带数职身具六龟腰恒四绶陈平密谋既非天子所见荀彧上策又非诸侯所闻其为郡也惟取赤土封书其为州也惟以青盐换粟留家则千树无资遗子则一经而已嫡子操至性过礼纯孝不遗坟前之树染泪者先枯庭际之禽闻悲者则下铭曰
　　山连日观水枕滇机富春沙起开阳柱飞大夫屈节将军振威南越受吏西陵解围昔我烈祖垂翅秦中白马无路乌江不通笛吟乡里琴哀土风营州恒州拥旄世载壮节旃衿人雄关塞直河穿赵平云临代生谓立功没为留爱降兹岳渎诞此贞明祥符云气庆合星精宫帷定策殿柱书名忠泉暗漏孝笋寒生世属殷周时逢楚汉天下三分鸿沟一半以我明略来叅匡赞日乃再中天成两旦逓叅三事歴副六卿天师光宅地载谟明春官定礼夏官治兵谶言黙识温树无名谦恭周密言行无乖忠公兕殪隂徳蛇埋军国纷总部领填堦马不入廐金不入懐具瞻惟徳高山惟仰甲观初登龙楼初上东国桓荣西京疎广年龄俄顷风电相摧铭旌两没池栁双廻防防子在疚啣哀身障野火心惧天雷日月其除荣终哀始马归司书还太史歴对天星坟连地市山势接飞松形盖起徳音无絶平原忽矣
　　周大将军崔説神道碑
　　公讳説字士约博陵郡安平县人也昔者华阳之野降龙首之神烈山之都启龟文之繇匡周则盟津有会佐夏则龙门始凿西游则起家秦相东入则载世齐卿备乎史籍可得言矣祖辩平逺将军武邑郡守父楷散骑常侍光禄大夫殷州刺史并厉风霜俱张锋颖邸史叠迹官曹凛然是谓鲍恢都官百城振惧葛丰握节京师敛手公特禀英灵偏钟山岳雄姿俊茂眉目疎朗观虎于槛龆发不惊称象于船胜衣能对至于拉虎捭熊摧斑碎掌忘归繁弱落雁吟猿故得气盖关中威申河外解褐领军录事转谘议参军时当涂失御政在权门始论函谷之兵即起韩陵之战太师贺拔胜作牧西荆公为假节冠军将军防城都督及南阳失守巻甲奔梁乐毅羇旅犹思燕路陈轸凄怆终恋秦声幸值和邻言归旧国授衞将军都督封安昌县开国子食邑三百戸农克复沙苑挥锋进爵为侯增邑并前一千一百户信圭则更受司勲谷璧则还输典瑞铁马有河桥之战戈船有汾水之兵除京兆太守移民下邑未学边韶走马章台不同张敞迁帅都督持节抚军通直散骑常侍大都督寻迁使持节车骑大将军仪同三司都官尚书定州大中正五曹奏事有朱穆之忠九品论人见杨乔之直改封安国县侯益邑合前一千四百戸赐姓宇文改名为説汉王改娄敬之族事重论都魏后变程昱之名恩深捧日迁车骑大将军开府仪同三司加侍中窦宪连官单于之寳鼎可致张寛固位渭桥之流星可识司木七工既掌丘陵之赋司会六典乃均邦政之才居官得人于斯为盛进爵为公改封万年县通前二千四百戸除陇州刺史都督陇州诸军事陇坻路遥秦川望逺邓仲华之不去马文渊之愿归寻除凉州刺史总督河西甘诸军事地似伏龙城如飞鸟炖煌实録宛在胸襟玉门亭障无劳图画有马如羊不以入廐有金如粟不以入懐柱国齐王今上之介弟龚行薄伐问罪河阳以公为行军长史参谋帷幄中军之司既举魏绛上卿之佐实用荀林以公方之差无慙徳除使持节大将军大都督崇徳安义建忠九曲安乐三泉伏流周张平泉固安蛮通谷凡十三防御熊和忠三州黄芦起谷王宴供超牵羊温狐交河大岭避雨木栅寺十一戍诸军事崇徳防主宜阳上地更有秦兵熊耳山前还逢积仗用是连营函谷猎骑黎阳威振两河名陵三晋改封安平县公淮隂一国韩信之故人户牖万家陈平之乡里公此衣锦足为连类建徳四年正月十日薨于长安之永贵里私第春秋六十有四诏赠敷延丹绥恒五州诸军事敷州刺史諡曰庄公礼也即以其年二月二十四日葬于京兆平原乡之吉迁里北陵追逺大司马有赐绶之恩西京赠行冠军侯有诏之礼呜呼哀哉世子仪同衍生事以礼死以礼爱亲有王祥之孝同气有姜肱之睦百行之本于斯备焉况复松槚深沈既封青石之墓丘陵标榜须勒黄金之碑乃为铭曰
　　华阳之神厉山之祖鳯野匡周龙门佐禹日浴溟池山浮海浦甫穆霸国营丘乐土斯宗邑承此壤王移封东武就君安阳中军节目镇北锋芒商飚猎草电火驱霜公之轮奂继体贞干仪表丘风神墙岸孝有至徳忠能匡赞不废横琴无妨欹案既班三事又贰六官衞青受诏韩信登坛长城马窟广武兵栏军吏无犯营民不寒乃用六谋乃论三策城垒向背星辰主客劒起沈犀弓开伏石楚后让盟秦君还璧百龄危脆千仞摧藏诸侯地裂边将星亡轻车骑士甲黄肠社如齐地庙似桐乡铭功赞徳碑阙相望
　　周大将军司马裔神道碑
　　公讳裔字遵河内温人也昔颛顼之命始则南正司天重黎之后又以羲和掌厯夏阳适晋得随会而同奔东海避秦与毛公而俱隠其后金行受命玉笥南迁帝系极于舆图中朝至于江表曾祖楚之晋太傅录尚书扬州牧会稽文孝王之次子元显之幼弟也元显见害之后桓簒逆之初爰自龆龀容身屠钓河内道左抱劒长号代郡城前恸悲灵祭江淮志节之士汝颍风尘之客感激一言咸多依附既而云生伏鼈星出鲸鱼太白经天蚩尤映野公乃收合余烬泣血登陴临武牢之关据成臯之坂拥众万家归于魏室魏明元皇帝遥授平南大将军荆州刺史袭封琅琊郡王尚河内公主命王承制从賔国之仪于时宋兵冯陵旗鼓侵逼虎牢不封金墉无援魏太武皇帝授王使持节侍中安南大将军开府仪同三司给前后部鼓吹元戎啓行志雪寃耻登坛慷慨三军掩泣黄河漕粟巳出石门白马连旗将临野坂既而云中柝起代郡烽然反斾南辕途穷北略赠征西大将军都督梁益秦寜荆兖青豫郢洛十州诸军事扬州牧司徒諡贞王祖金龙封琅邪镇西大将军仪同三司吏部尚书赠司空諡康王父恱镇南将军豫州刺史渔阳庄侯以荆河刺举时值乱离衅起萧墙遂终非命公遗腹载诞流离寇逆复壁襁负深山拥树程婴之匿赵武从役家臣王成之藏李燮为佣酒市遭太夫人忧苫草坟茔以终灰燧形骸毁瘠逾于丧礼年十有五始干家事楹前凿柱即取遗书石上开松仍求故劒出身司徒府叅军除中坚将军员外散骑常侍值魏室多难所在烽起孟津以北无复封畿嵩山以南即为锋镝公建议脩武立栅温城函谷西封河桥北断长亭籍马并入武城百里租车咸输温县太祖文帝缔搆关都经纶夷阻招携以礼懐逺以徳马文渊之择主去陇坻而归身窦周公之入朝在河西而奉诏大统七年蒙授平东将军北徐州刺史十年河内故义四千余家愿立忠诚须公衣锦乃授使持节领河内太守加前将军懐州拓境两镇奔波柳泉转战三城授首十三年太祖召山东诸立义之将能率众入关者有加重赏公率先而至领戸千室即以为封固辞不受其菽粟之赐或以指囷马牛之赏将同量谷朝廷以华阳西极汉水东流叹孟达之奔兵怪刘封之失防魏前元年移镇汉中除白马城主领华阳郡守昔称导漾今闻上潴烟沈冰井雨歇云门其年授大都督加散骑常侍柱国蜀国公开金牛之道通牧马之关公巻甲北塞悬车束马遂得策预葭萌勲叅绵竹封龙门县开国子蒲州刺史仍领新州寻授使持节车骑大将军仪同三司大中正隆周授图天保大定以公才望仍为旧臣遂乃义深追逺恩隆继絶即改封琅邪县公邑五百戸仍迁骠骑大将军开府仪同三司都督巴州诸军事巴州刺史武成二年被勑赴援信州鱼复道阻屡却岑彭荆门水急几沈吴汉公乃月峡先登瞿塘直上天子以公操履忠勤仪刑亮直乃征为大御伯寻转大御正邑一千一百戸枢机近侍出纳丝言所谓多识旧章殿中无双者矣四年大军东讨公所领义众先守枳关授都督懐州诸军事懐州刺史偃师张幕河阳牧马虽接战于富平已连营于官渡五年诏追还拜始州刺史更讨信州贼山彰寻寳渝恃险峡路五尺絙约才通悬水三门桥飞济渡既而风行草偃谷静山空前后平十一城获九千余口马归平乐金输水衡天保二年除信州刺史都督信州诸军事朝发白帝暮宿江陵气振巴丘之兵威警建平之戍五年迁潼州刺史益州柱国公降帝子之重镇天井之星延阁拟于丛台岷山方于代郡公仰禀雄谟叅谋逺略故得身预舞阳之功位极长平之宠六年授使持节大将军大都督西寜州诸军事西寜州刺史方欲关沬若徼防牱见夜郎之侯习昆弥之战而飞鸢堕水马援去而无归金马骋光王褒行而不反呜呼哀哉七年正月十日薨春秋六十有五诏赠使持节大将军懐邵汾晋四州诸军事懐州刺史夫人襄城公主魏献帝之曾孙赵穆王之季女王姬肃恭褕翟典礼四教竞庄三星令淑有光隆虑之贤足表平阳之盛生则从夫以秩死则同穴以礼建徳元年八月十二日合葬于武功三时原大夫墓树以柏诸侯坟高于雉吁嗟滕公来居此里诏諡定公礼也公资忠履孝蕴义懐仁直干千寻澄波万顷逄蒙射法力牧兵书星辰高下之占风雨逄迎之气故得出师以律天幸将军者也至如官曹案牍未尝烦壅戎马交驰不妨余裕足使四岳弥峻三台更明在朝四十一年身经一百余战凡任四郡歴八州未尝以货殖经懐去如始至渭南千亩之竹更惧盈满洛阳二顷之田常思止足身没之日家无余财素车白马狭室崎岖黄肠甲堦庭仄陋有诏冬官为营寝室朱邑祭酹无所汉后是以赐金陈表妻子露立吴王为之开馆呜呼哀哉世子侃孝家忠国扬名显亲是以勒此丰碑惧从陵谷植之松柏不忍凋枯铭曰
　　钦若厯象平秩寅賔少梁奔华地入咸秦族夷兴马书穷获麟玉镜云始金行乃搆象浦通关龙沙开候上糁石起河阳水鬬五马南浮三星东宿太傅作牧奄有江沱司徒避乱承制荆河南劳推毂犹思枕戈龙媒被野苍兕凌波庄侯季年祸机相接诞公遗嗣崎岖懐挟山窜赵武家藏李燮伍员道阻燕丹路遥南奔楚塞北避秦桥水流登陇寒风度辽有功都防则重嫖姚懐书上马习礼从戎阵图六甲兵占八风藏松寳劒射栁雕弓推诚贾复屈节亷公八翼频飞六条亟秉勇此仁义行兹寛猛持印山开沈黎盗静取甲无丘均田不井懋功赐爵上将赏官军中受诏塞外登坛方屠参合更鏖臯兰渝川毒水僰道灾氛地亡都尉滩悲使君谷寒无日山空足云北风吹旐秋霖泣军遣奠双设铭旌两布沁水同坟平阳合墓悲哀嗣子攀号靡诉恸甚风枝悲深霜露自此何世从斯几年麒麟欲鬬华表中燃地形楼起松心盖圆茫茫丘陇代代英贤
　　周柱国大将军长孙俭神道碑
　　盖闻放勲立而羲和升重华登而元凯用思皇多士既成西伯之功俊徳克明乃定南巢之伐是知惟贤非后弗食惟后非贤弗乂若夫君臣一徳啓心沃心见之昌寜文公矣公讳俭初名庆明恒州高陆人也北岳天孙之星燕河帝子之国故多奇节甚茂华风髙阙图南二王齐轸长城拔本十族分源髙祖太尉北平王光辅五君允厘百揆恒衞既从淮沂其乂祖豹龙骧将军恒州刺史常山刺举非无取代之符龙骧总戎或似平吴之号父防年止弱冠荣终解印公以五常蕴智六气资徳乗天则策马秉灵降神则牵狼应象直心于物水火恬然无负于天雷霆不惧富贵自取岂资唐举之言声名有闻无劳李膺之识年十八解褐员外散骑侍郎寻授轻车将军羽林监太祖文皇帝驾驭天网苞罗英杰选公才徳光佐中书诸葛亮之西归玉垒成三分之业管夷吾之入仕葵丘有一匡之功天水黠羌渔阳羣盗乃迁秦州长史防城大都督封信都县开国伯三年滑州蚁聚保障沈命靡旗乱辙乗冰渡河丞相大行台授假节抚军行滑州刺史大统元年授持节西夏州刺史加散骑常侍郅支抱马如闻耿秉之战单于愿识似畏王商之威五年迁使持节镇东将军都督东北三夏诸军事西夏州刺史增邑千戸改伯为公既而江汉辽逺车书寂莫蜀主的颅未出檀溪之水秦王飞雉犹向南阳之城六年以公为使持节都督三荆二襄南雍平信江随郢淅十二州诸军事荆州刺史东南道行台仆射楚城邻境实有让田吴人对营无妨赠药部内属城为人所讼公遂集文武肉袒自罚兄弟不让延寿责躬吏民有过翁归引咎天子异之玺书劳问赠贿加币王人接踵大丞相书云此之美事耳目之所未经叹赏无极故遣専使公善于抚驭长于接引山薮无弃苞苴不行示人赤心与人顔色盗不敢发民不忍欺至是将校耆老于州城之南起清徳之楼勒贤臣之颂杜镇南之作牧当世树碑窦车骑之临戎生年刻石方之今日彼独何人于时戸口日增荒莱毕垦华实纷敷黔黎茂豫但恐衮职有阙待公而补鼎饪未和须公而正是以汉隂民望荆南杞梓并皆上书诣阙连名乞留河内之借寇恂更慙谒帝交州之请士燮还着上表九年授车骑大将军仪同三司十二年除大行台尚书仍为大丞相司马以公识度严明志节清俭遂改公名俭字庆明非关书月讵待看碑幸得千亩不同二山无废十三年加开府余官如故十四年除尚书右仆射加侍中进骠骑大将军居上星执法在文昌之位以公才望兼而有之十五年更除东南道行台仆射都督十五州诸军事行荆州事十六年大丞相总十六军克清河洛公又中分麾下叅谋帷幄髙选霸僚公为长史其年加都督南道三十六州诸军事余官如故南阳文学更遇王基章华衮衣还迎郭贺昔日伐蜀之谋张仪与秦昭计合平吴之利羊祜与晋武意同太祖始定成都即有江陵之志公密献其策悬符深防粮运久积梯冲立备一战而举鄢郢再战而烧夷陵遂得席巻三荆此又公之勲也诏赏奴婢三百口太祖与公书云由公立计果如所谋令公作镇江陵以安蜀地后魏二年改武川昌寜郡开国公歴阳居民非惟景丹之封曲逆戸口岂但陈平之国其年授大将军太和之中曹真于府内受册元封之末衞青于军中即拜公之此比绰有余荣诏曰吴人未复须助谋谟今使梁王兵马受公节度三年加都督东南道五十二州诸军事增邑万户维周革命光宅钦明作贰天官允谐邦治元年授小冡宰保定二年治蒲州刺史检校六防诸军事四年治襄州仍授柱国大将军余官如故秩登四岳阶平六府岂不功重昭阳名高蔡赐控驭五十州风行数千里拔园葵而去织妇无三惑而絶四知一室之中未免虚白日膳之资三杯而已诏赐缯防一千段粟麦二千斛天和元年陜州刺史都督八州二十防诸军事解荆州总管余悉如故路出王官城临河曲戍清陜右高视棠隂部领宴繁晦明为疾天和四年谢病故京薨于私第春秋七十有八銮跸降临轩悬彻乐九旒龙旆之锡三河骑士之送诏赠太保凉夏灵银长原河鄯甘瓜十州诸军事凉州刺史諡曰文公状貌丘风神磊落玉山秀立乔松直上烟霞之涯际莫寻江海之波澜不测少遭荼苦在山服终攀柏树枯侵松兽死尽忠事国竭力从政其门如市其心若水奇策密谋百僚仰止忠贞亮直明王敬焉至如风后隂阳之占力牧星辰之度魏公子之兵书李将军之射法莫不成诵在心取为时用居常服翫或以布被松牀盘案之间不过桑杯石鼎遗令山陵一无所用公私赠襚并不得受止依太祖陵侧无忘事君墩等兄弟并至性善居丧号慕坟埏奉遵遗训是以衞青之塜仍陪汉武之陵管仲之坟即接齐桓之墓天和六年天子以四海未宁三方鼎峙有懐将帅之志言念封疆之臣既画云台乃题麟阁更赠公为郐国公邑五千戸追崇列辟事极神防再改铭旌恩隆封墓公在民留爱身后见思吉日良辰郊祀野祭仪同赵超等六百九十七人表求立庙陈请象魏有诏许焉桂栋杏梁绿墀青琐按歌会舞鳯葢霓裳南浦送而行云东风飘而零雨是知汉阳郡前非徒武侯之庙临淄城下岂独栾公之社呜呼哀哉乃为铭曰
　　道钟屯剥世属云雷地轴左转天关北开容车周室系马秦台乃齐七政爰答三才烈祖燮谐九龚梁栋取才逄猎求贤入梦匡赞官云谋猷纪鳯律定公族珪分职贡乃惟嗣徳实秉英灵身图斗宿面绕枢星青衿敬业童子离经信陵虚左干木分庭忠孝纯深枢机周密孔光不言曹叅勿失温席扇枕承顔悦膝冻浦鱼惊寒林笋出肃肃风政沉沉器局直似贞筠温如瑞玉清不置水明非举烛马愿如羊金须似粟上将克升元戎既序夏阳三防夷陵一举凭轼下齐淩江入楚鼎反歴室钟归大吕六卿咸事天官是司二南作伯棠隂实治清风有颂緑竹闻诗赠行之册超然帝师昔侍兰苑今陪杏林死生契阔无违一心风云积惨山阵连隂陵田野寂松迳寒深夏婴之陇乔之墓马见千年车回三步左无长乐前非武库直望高碑增悲行路















　　庾子山集巻十三
　　钦定四库全书
　　庾子山集巻十四　　　　　周　庾信　撰
　　钱塘倪璠纂注
　　碑
　　周柱国大将军纥干神道碑
　　公讳字广畧原州长城县人也本姓田氏虞賔在位基于揖让之风鳯凰于飞绍于亲贤之国论其继世之功则狄城有庙序其移家之始则长陵有碑况复高庙上书小车而对汉主聊城祭鸟长岳而驱燕将公以胎敎之月歳德在寅载诞之辰星精出昴是以月中生树童子知言水上浮瓜青衿不戏而受书黄石意在王者之图挥劒白猿心存霸国之用魏永安中任子都督翻原州城受陇西王节度于时洛邑乱离当涂危逼礼乐征伐不出于天子举贤诛暴实在于彊臣太祖文皇帝始创霸功初勤王室秣马搜乗誓众太原公仗劒辕门麄谋当世随何逺至实释汉帝之忧许攸夜来遂定曹王之业永熙中初迎魏武帝入闗封鹑隂县开国子邑五百戸太祖以自着铁甲赐公云天下若定还将此甲示寡人白水良劒罢朝而赠陈宠青骊善马廻车而赐李忠并经舆服足为连类大统三年转帅都督进爵为公十四年授使持节都督原州诸军事原州刺史仙人重返更入桂阳之城龙种复归还寻白沙之路公此衣锦乡里荣之侍从太祖战河桥复农解华山围平沙苑阵必有元勲常防别赏太祖在同州文武并集号令云人人如纥干尽心天下岂不早定即授车骑大将军仪同三司前魏元年转骠骑大将军开府祈连犹逺即受冠军之侯沙幕未开元置长平之府梁信州刺史萧韶寜州刺史谯淹等犹处永安称兵渔阳公受命中军迅流下濑遂得朝发白帝暮宿江陵猿啸不惊鸡鸣即定西平反羌本有渔阳之勇凤州叛氐又习仇池之气公推锋直上白刃交前万死一决凶徒多溃身被一百余箭伤肉破骨者九创马被十槊露布申上朝廷壮焉葛屦纠纠魏有去旧之歌零露瀼瀼周受维新之命乃进爵封雁门郡公食邑通前二千七百戸保定元年授使持节都督岷州诸军事岷州刺史陇头流水延望秦闗川上峨眉犹通蜀道公不发私书不然官烛兽则相负渡江虫则相衘出境四年拜大将军余官如故衞青受诏未入玉门之闗窦宪当官犹在燕山之下公之此受差无慙德浑王叛换梗我西疆宕羌首窜藩篱擕贰公受脤于社偏师逺袭扬旍龙涸系马甘松二十五王靡旗乱辙七十六栅鹑奔雉窜既防用命之赏乃奉旋师之乐天和二年被使南征带甲百万轴轳千里江源水起海若乗流船官之城登巢悬防吴兵习流长驱战舰风灰箭火倏忽凌城公以白羽麾军朱丝度水七十余日始得解衣朝廷以晋克夏阳先通灭虢之政秦开武遂始问吞韩之谋是以驰传追公以为仁寿城主齐将段孝先斛律明月出军定陇以为宜阳之援公背洛水而面熊山陈中军而疏行首乗机一战宜阳衔璧増封五百戸进柱国大将军司勳之防也建德元年拜大司空二年迁少保姬朝三列少保为前炎正五官冬官为北频烦宠命是谓贤能三年授使持节都督襄郢昌丰唐蔡六州诸军事襄州刺史江汉之间不惊鸡犬樊襄之下更多冠葢既而三湘辽逺时遭鵩入五溪卑湿或见鸢飞旧疾增加薨于州镇天子画凌烟之阁言念旧臣出平乐之宫实思贤傅有诏赠某官礼也即以四年四月二十五日归于原州高平之镇山属国甲轻车介士一依霍骠骑之礼衞将军之呜呼盛哉公入仕四十五年身经一百六战通中陷刃疾甚曹参刮骨傅药事同闗某而风神果勇仪表沈雄事亲无隠无犯学不专经略观书籍兵无师古自得纵横青乌甲乙之占白马星辰之变九宫推歩三门伏起天弧射法太乙营图并皆成诵在心若指诸掌虏青犊之兵甚有秘计烧乌巢之米本无遗防西零贼退屈指可知南部兵廻挿标而待常愿执金鼔而问吴王横雕戈而返齐地有志不就忠贞死焉世子恭等孝惟纯深居丧过礼对其苫寝则梓树寒生闻其悲泣则巢禽夜下呜呼哀哉乃为铭曰
　　天齐水合日观山连兵强东楚地逺西燕五卿咸正三王并贤灵龙更起燧象还燃自天之德乃祖乃父维岳降神生申及甫北门梁栋西州云雨勇詟燕城名题汉柱公始青衿风神世载猛兽不惊家禽能对劒学千门书观六代有竭忠贞无违敬爱乃数军实乃握兵符烧沙成垒聚石成图风云顺逆营阵孤虚灵雨钲鸣爟火飞狐淮隂受防车骑登坛公为上将有此同官下江烧楚上地吞韩推功玉案定防珠盘天有三阶公承其命国有六卿公从其政台曜偕辉槐庭重映匡赞七德谟猷八柄腹满精神心开明镜伏波受脤楼船推毂东道未从南征不复饮丹有井浇泉无菊功存柳林身在樠木移茵返提柩山行刍灵陇水哀挽长城山如北邙树似东平松门石起碑字金生山河茕茕子泣血徒歩奔波千里孝水先枯悲云即起世数存没哀荣终始
　　周柱国大将军大都督同州刺史尔绵永神道碑
　　公讳永字永賔东燕辽东石城县零泉里人也本姓段昔者昌意降居初分若水之姓共叔出奔始有京城之族西河居士蕃魏而却秦北岳将军威胡而奉晋其后居于北代则先封辽水备乎史籍可略而言祖援镇西将军冯翊太守父儒平东将军持节恒燕朔三州诸军事恒州刺史公年裁弱冠即值乱离驱驰闗塞之间早有纵横之志军阵方圆无劳聚米山川形势不待披图魏正光五年入仕解褐殿中将军孝昌三年加龙骧将军永平三年授平东将军都督中埏建义勳谋是先防赏仓泉县开国男食邑一百戸其年淮淝侵轶南鄙征公兵受脤偏师一月三防昔张辽奄至封沃阳县开国伯食邑五百戸进爵为侯永熙元年授使持节车骑大将军左光禄魏武帝特召入仕阁内大都督马武小心侍萧王于卧内典韦忠壮陪魏后于宫中于时贼帅元伯破掠城市西自潼函东绵巩洛京畿大都督请士马五千公曰此贼无他防寻为鸟散止请五百骑应手生擒朝廷赏其谋防百姓喜其除害既而丧乱多生民板荡乗舆西幸宗社北迁公妙识象深知厯数乃与昆弟谋为自全斩西中郎将送首闗内防赏昌平县开国子食邑三百戸大统元年授使持节都督北徐州刺史平窦军复农战沙苑河桥公并预先登身当锋首谟猷应变备在司勳增邑八百戸通前合二千戸进爵为沃阳县开国公授南汾州诸军事南汾州刺史十四年增邑三百戸转大都督其年授车骑大将军仪同三司加散骑常侍十六年授骠骑大将军开府加侍中寻授恒州诸军事恒州刺史又迁云州刺史昔轩丘分族异姓者十四人酆邑建侯宗盟者四十国太祖文帝席巻闗河三分天下颍川从我并有鄕里之亲新丰故人非无布衣之旧更立九十九姓还存三十六国旧胄还姓尔绵增邑一千戸进爵为广城郡开国公寻授文州诸军事文州刺史国家以玉门西拒久劳亭障阳闗北牧多事风尘武成二年有诏进公都督瓜州诸军事瓜州刺史是以名驰梓岭声振榆闗无雷畏威负霜懐德保定三年还朝受工部中大夫迁军司马夏官司武待白露而治兵冬官考工记云而授职四年增邑三百戸通前合三千九百戸其年授使持节大将军都督治左八军总管军事朝登上将暮会小卒事渉交接观衅而返天和二年以本官领小司寇三度有星名天狱八封有坎象刑书公繁不秋荼严无夏日民知约法未肯以狱吏为尊吏识刑名无敢以死灰相惧又任左厢第三军总管仍被勑将兵马北道敎习韩信入闗即申军令陈农受诏仍校兵书岂直六郡良家五营骑士悬知正正之旗遥识堂堂之阵防犯霜露旗鼔驱驰俄而遘疾遂至大渐五年六月十六日薨于贺葛城春秋六十有八将军死绥三军行哭都防丧还縁边追祭九月二十三日灵柩至于京师皇帝临丧百寮赴吊诏遣使持节车骑大将军仪同三司贺拔轨监防丧事又遣使持节车骑大将军仪同三司纥豆陵亮册赠使持节柱国大将军同华宜敷丹五州诸军事同州刺史諡曰恭公其年十一月五日于京城南高阳原高司里夫人赫连氏兖州刺史悦之女年十四适尔绵氏册拜鲁城县君迁济隂郡君又迁广成国夫人肃恭令淑仪范贤才四德有耀三星增辉三公夫人见于斯矣建德元年十二月亡春秋五十有八二年正月归于高司之茔刘荆州之墓合于襄水之阳衞将军之陵同穴于庐山之下呜呼哀哉世子岌使持节仪同大将军领兵部大夫纯孝事亲忠贞事国礼义自立声名有焉铭曰
　　轩台受氏若水降居西城仲北陆寘余山川雄烈风俗扶疎昔我闗塞防袭干戈时遭拔本世值横波北封代郡东据辽河地未平一天犹荐瘥我公重光继文踵武总牧三蕃兼治六辅雅俗观风都亭待雨不逢问吏无闻桴鼔公以载世挺此令闻孝有三德忠惟一君马陵释患聊城解纷兵防满月战避迎云长松都尉细柳将军旣牧淮海且蕃恒代高壁负闗长亭穿塞衅鼔司盟吏不能欺兵无敢背玉闗遗矩汾海留爱大将受公升其坛六卿咸事公贰其官夷陵烧楚上党分韩营军叅合校战臯兰年深厉起福过灾生上台裂岳次将倾星赤地悲泪白虎哀鸣悬弓灵幕系马寒坰烟凝不动泉冻无声天子怆然追于赠諡礼官赐册陪陵受地印绶曰策衣衾曰燧窆就列黄肠在位自此何世从兹防春树为枥社陵成谷神讵知云阁名在功臣
　　周车骑大将军贺娄公神道碑
　　昔者轩丘命氏初分兄弟之姓若水降居始建诸侯之国自是以官为族因地为宗水枝分其可知矣公讳慈字元逹本姓张清河东武城人也仕于周张仲为孝友谋于晋张彦为贤臣　韩有开地则五世称强赵有孟谈则三卿不战祖庆少习边将慿仗智勇虽复五车竹简不取博士之名一巻兵书即以将军自许角端在手必无齐鲁之侵莲花挿腰甚得蛟龙之气为车骑大将军仪同三司散骑常侍霸城县开国伯赠河州刺史父璨公子公孙有镃基于天下良弓良冶有世业于家风书则百家可知劒则千人可敌三槐以鼐鼎象物知其神奸五等以桓珪班瑞守其宫室君以才望兼而有之终于使持节车骑大将军仪同三司散骑常侍武定县开国公赠河州刺史惟公秉山岳之灵受星辰之气年在髫髪甫就胜衣竹马来迎巳知名于郭伋羊车在道即见赏于王澄岂直童子明经书生説卦而巳至如禅河清论秋水高谈故以辨折龟林声驰鹿野国家官族君为首姓起家车骑大将军仪同三司袭爵为公增邑合一千六百戸弱冠登朝传呼甚宠汉魏台鼎故无此比中朝方伯罕有其年大冢宰任总机衡是勤王略惜君忠壮委以爪牙乃领左厢亲信出为梁州防主华阳西极汉水东流巴濮既寜沉黎即静保定四年王师北伐以君骁勇被召将兵师下宜阳身登函谷将烧白马之城以覆乌巢之垒既而中涂甚雨未获围原军师闻丧不成侵宋柱国赵王今上之第九弟也文则河间上书武则任城置阵作镇岷丘扬旍锦水白虎之俗难安黄龙之盟不定以君智略入佐中权天和元年授使持节大都督治柱国总府司録仍转司马余官封如故相如西喻镂石于灵山武侯南征浮船于泸水方之今日彼独何人九品课工为上之下四年入朝归事旅即受载师大夫将命齐国寻盟出境即用和邻之仪入国闻丧仍从会之礼可使南面此之谓乎寻以本官入治军正至如渭水兵书在心为志轩丘阵法聚石成图既得师不疲劳兵无怨讟入陪中禁更领仪同邸舎城池门阑戸籍咸资廵警并用司存帝城近臣公室密戚如逢司隷似畏都官既而孤城郑妪不相其年巴水涪翁不医其疾春秋三十有三奄捐官舎吕子明之疾甚叹轸吴王阮元瑜之长逝悲深魏主有诏赠某官礼也以建德四年三月日归于河州苑川郡之禁山公六郡良家西河鼎族地壮金行人雄塞气兵书七巻河水浮来射法三篇天弧夜下锋旗不息刁斗恒惊犹得马上读书军中习礼太史子义善于谋防诸葛公休长于抚驭四代仪同三司七世河州刺史钟鼎成列冠盖连隂所谓生为贵臣死为贵神者也但以游防久客反途逺道阻山长妻孤子幼哀声满野愁气连云况复松槚飘飖方临武威之戍丘陵廻逺直对临洮之城马援亡于武溪尸柩返于槐里梁鸿死于会稽妻子归于平陵　呜呼哀哉﨑岖逺矣昔者繁昌祠前即有黄金之碣德阳墓下犹传青石之碑是谓勒功乃为铭曰
　　七叶佐汉五世相韩忠臣入仕孝友当官青城仙洞黄石祠坛台堪走马书足廻鸾武定风飚霸城严肃并驰双传俱分两竹重世刺举连镳衮服草靡青丘风驰赤谷世不乏贤挺兹上嗣孝有三德忠无二志劒足身挺书堪面试旍节既秉高蝉且珥龟转印函蛇盘绶笥左右将军前后常侍继踵五侯因循三事旍旃九坂舻舳双流还驱木马更引金牛江波锦落火井星浮樽酒望帝安歌蜀侯受脤河阳偏师洛浦置阵成臯连旗广武朝兵减灶夜营多鼔箭丽六麋锋摧九虎倏忽人世俄然今古祟发两星医惊二竖游魂通梦言返旧茔紫泥赐册黄肠赠行途登石纽路入金城寒关树直秋塞云平劒埋合柱书藏凿楹武侯为庙栾公为社云葢低临霓裳纷下碑枕金龟松横石马永矣身世留名华夏周上柱国宿国公河州都督普屯威神道碑
　　公讳威字某河南洛阳人也旧姓辛陇西人基若水之源纂商丘之胄邑于大亳实定其居封于小辛乃成其姓是以三川被发辛有得见事之机八卦占爻辛廖有知人之鉴佐治以东都上将魏帝解衣武贤以西国功臣汉王推毂祖大汗渭州刺史考生河州四面总管大都督陇右贵臣河西鼎族公侯踵武岳牧连镳并得声振长榆名雄高柳公秉灵山岳载诞星辰结发嶷然龆年成徳澄波万顷建标千仞锋頴既高光芒已逺青衿学劒既为人主所称童子论兵即佐中军之防永熙四年入仕防授直荡都督太祖文皇帝雪旧君之耻连西伯之功始裂鸿沟初登函谷公擢衣沐发杖劒辕门撤洗足而相迎下賔阶而顾问自此即居帐内仍为直寝授寜逺将军羽林监白土县开国伯邑五百戸大统元年从迎大驾进爵为侯增邑三百戸加冠军将军散骑常侍转大都督公善于用兵长于抚御自攻洛阳定农战河桥平沙苑冒刃冲锋前无横阵况以木六钧函犀七属门多悬胄射必中鞍山积器械谷量牛马军吏计功司勲赏策授使持节银青光禄大夫进爵为公增邑八百戸昔者受律赤符韩信当乎千里治兵白帝张飞拟于万人比迹今日公之谓也五年授使持节都督扬州诸军事扬州刺史浮于江海逹于淮泗篠荡既敷瑶琨即序十三年授车骑大将军仪同三司寻迁骠骑大将军开府仍赐姓普屯即为官族入陪武帐出总戎韬置府于阳闗张旃于瀚海故得上书于汉即用同宗争长于周还无异姓十六年授鄜州诸军事鄜州刺史公频领两牧风政神明虎去西河枭移东郡河湄瑞气特表防平鄜祀神光偏明正直及乎魏终天禄周受维新明命巳迁彛伦或革周元年改授大将军枹罕郡开国公增邑一千戸军中受诏非论北伐之功大将登坛无待东归之防置阵太平开隂晋之道连兵广武纳荥阳之城校战丹山移营白壁莫不勇冠三军名凌五将保定四年授寜州总管掌其北门既为郑国所委捍其西鄙无惧秦亭之逼是以筑平纲之城衞人拱手戍荥波之泽梁氏寒心朝廷与公有内外之亲令公从戚里之贵乃以魏文帝女为公夫人遂得长门之左别开公主之园濯龙之傍更筑王姬之馆五年被征入京拜少司马期于司武以公为魏绛佐于中军以公为荀首岂直谓之鹑火称之缙云而巳哉其年被使领兵出西凉州奉迎突厥皇后纪裂繻来卿为君逆称族而行尊君命也天和元年授柱国拜大司寇楚之柱国方之南火轩之司寇譬以西云总授于公能官人也建德二年授少傅四年授寜州总管都督七州诸军事即为河州大中正公之桑梓本于此地再为连率频仍衣锦襄城龙种更反池台桂阳仙人还归鄕里故老亲賔酣歌相庆安车驷马天下荣之宣政元年授上柱国更加少傅配于上相即陪扈之图居于京师实有圯桥之防改封宿国公食邑并前五千五百戸射鸿旧圃舞鹤余城既浮酸枣之河聊对淇园之竹来朝建章则天子降席出游戚里则羣公下阶是以行满天下名闻四海方当光辅五君参谋七政夭厉弗戒薨于所居春秋六十有九柳庄告殡倾社稷之臣郑侨云亡得诸侯之礼诏赠某官諡某公礼也以今开皇元年七月某日反于河州金城郡之苑川鄕山行陇底地入塞源望积石以缘河临崆峒而下坂甲黄肠﨑岖亭障及云奠彻方劳榆沈若夫树反壤也封夏屋焉终须颍川之碑乃见华隂之碣世子仪同永达孝性有闻居丧得礼嗟海变而田成惧山飞而地絶勒石墓田仍铭云尔
　　少典之孙王之子虹贯于月金承于水降及于周公侯复始风俗气候山川表里河连积石山带崆峒秦亭北上汉使西通金行气壮地势人雄棱棱高节凛凛疎风祖考藩屏浊河清渭两地谟明双流光贲水无别色云无异气为吏为民惟懐惟畏公之嗣世实秉英灵降神中岳廻文列星鸾翔凤舞珠角山庭臣深义本子极天经洛城战阵河桥旗鼓箭饮石梁劒然铜柱并丽六麋俱抽双虎玉门开郡阳闗置府再为上台两为少傅模范帝师经纶国歩允袭峻德钦明审谕不吝车茵谁言温树天道茫昧年龄倏忽上将星开功臣鼎没九原陵阜三河甲卒地险龟林营危马窟西州永别北阙长辞山张虚盖野祭空帷陵原地迥松路风悲铭于碣石勒以贞龟
　　周柱国楚国公岐州刺史慕容公神道碑
　　昔在殷书懋赏周礼议勲诸侯计功大夫称伐惟师尚父昆吾载宝鼎之铭王命尸臣栒邑传雕戈之赐故知太上立德明试以功存有显爵之荣殁有大名之贵昊天不吊其惟楚国公乎可以旌德景钟勒勲彞器式昭盛美载扬洪烈者焉公讳寜字永安昌黎徒河人也都尉总六县之卿名山称五岳之佐燕太祖文皇帝慕容皝以当世英雄奄有河朔赵之南境且建王城冀之北土仍为兴国公既皝之苖裔家世燕陲高祖侍中使持节都督中外诸军事太保录尚书北地王慕容超之世藩屏王室详之燕录可得称焉曾祖尚书府君因魏室之难改姓豆卢仍为官族祖仕魏文成皇帝考早亡朝廷以庸勲攸属恩深追逺保定三年有诏赠柱国将军少师涪陵郡开国公食邑二千戸公禀气中和降祥川岳岐嶷表羁贯之年通礼称绮纨之岁夙着竒节幼表大成兄弟分果备知推让賔客解铃曽无恡色永安元年太宰尔朱天光魏室元辅握兵淮右抗权江南公时任别将便从征伐自是长城峡石必先行阵秦南陇西毎当矢石摧坚乗胜莫不前驱策勲行赏常居第一永熙元年补子都督并加鼓节军仪除桑干太守转补都督其年以魏皇西幸奉迎大驾赐封河阳县开国伯增邑三百戸俄迁大中大夫改伯为侯增邑九百戸仍授使持节都督显州诸军事显州刺史四年迁镇东将军金紫光禄大夫其年秋河桥之役先登破阵迁为车骑大将军仪同三司五年沙苑之功加封合前二千戸俄授敷州刺史加散骑常侍外深推毂内侍集书十五年授右衞将军十六年授大将军后魏元年重授敷州刺史公以先经刺举固辞不就三年改封武阳郡开国公除尚书仆射职惟赞奏任居封掌分左右之俦兼典举之选属以江南阻兵渚宫边敌军机警急锋镝纵横公奉命星言元戎啓路总秦人之锐士兼荆户之广卒水龙竞双刀之势歩骑陈四分之威夷陵既烧黔中方定旋军反斾解甲休兵其后凤州内叛成都外絶公又总督众军搜乗即道兵不血刃并皆擒获迁其酋豪纳其降附皇朝受终文祖革命神宗选贤与能改创制爰降册书授公柱国增邑四千戸二年授同州刺史襟带闗辅唇齿秦晋编戸殷积邸阁储峙藩篱是任亲贤勿居公建旟作牧褰帷行部六条斯举百城咸劝三年授公大司寇又以公勲庸特着册封楚国公食邑一万戸盖因破侯方仁等于荆陜即其地而封焉逖纠王慝弛张刑政式遏寇虐于是御之以寛猛柔逺能迩然后平之以冲和舜任咎陶不仁者逺晋举随防羣盗皆奔保定四年授岐州诸军事岐州刺史沉痼弥留保定五年三月四日薨于私第春秋六十有二诏赠太保同鄜等十州诸军事同州刺史諡昭公礼也十月庚申于洪渎之川驰綍毁宗客车专道甲被属国之兵介士陈轻车之骑克善令终生荣死感呜呼哀哉公经德秉哲体道居贞履贵思冲居盈念损澄波千顷不能变其清浊高墙百仞无以测其污隆立身行已居安如坠亡躬殉义视崄若夷至于将略应变出竒设伏太乙风角之占常从星辰之候楼船战阵之录强弩驰射之书莫不动会几神发符雷电梯冲所向地靡百楼之城长防所临野闗三门之阵是以斩将搴旗四十三战尊官厚禄三十七年武彰七德之义歌诵九功之业迹纪庸器之文行昭易名之典昔臧文既没穆叔称其立言郑侨云亡宣尼泣其遗爱德阳青石之墓千年未平板江白虎之碑百代无毁敢因斯义乃作铭曰
　　辽水之东冀州之北既曰都尉兼称属国敛气余勇雄边遗则孝实天经忠为令德冠冕世禄羽仪祚俗被燕丹风惭英蔺劬劳役行辛苦行阵勇过溺骏气逾瓦震王国克生思皇多士温温恭人谦谦君子拥旄仗节出蕃入仕五朝建旟千里时逢改特名载策勲淮隂召拜昭阳破军职司刑政狱慎深文沈羊不饮萑盗无闻巴庸薄伐江汉专征军总六校兵兼七营运长撃短后实先声增垒威敌减灶潜兵钟鸣夜漏晞露朝阳邑里萧索宅帷荒凉丰碑下柩题凑迁丧宫临樗里台倾孟尝卜兆戒期逺辰告筮德遗身后名昭没世馆舎长捐泉扃永闭晏婴悼齐柳庄悲衞风秋北原日没川逝田旧顷客土新封泪堕片石劒挂孤松清徽令范千载余踪
　　周兖州刺史广饶公宇文公神道碑
　　唐朝以元凯并进十有六人周室以昭穆先封十有五国发源纂胄叶枝分开国承家珠聨璧合是用克明峻德思皇多士盛德有后公其裕哉公讳常字子元豫州荥阳人也周宣中兴然后树贤建戚郑武有国然后保姓受氏荆衡之赋千乗莫能加兵虢防之封十城翻为献邑况复郊门致骑先迎内史之賔南宫旦朝独识尚书之履祖思庆建威将军山阳太守建威取曹仁之号可以定名山阳有王畅之贤足观风俗考顼银青金紫方于温羡傅袛镇南征东比于刘荀顗报功之册则槐路是仪赠行之典则荆河惟牧公弱龄早慧幼学夙成立必正方言无勦説青衿智勇即埋云梦之蛇童子仁心巳爱中牟之雉始游庠塾不无儒者之荣或见兵书遂有风云之志出忠入孝事尽于心脩身立名理穷于性大统三年起义华阳先登广武浮潜逾沔入渭乱河防授永安县开国男辅国将军自尔长从太祖入为帐内都督河桥接战秋水则三月不流洛城挥锋金墉则一月路断西京不賔羌戎侵轶城如飞鸟地有伏龙公以金仆裁抽灵銔蹔举蜂目巳奔狼心遂革迁平东将军帅都督十五年袭父封魏昌县开国伯转大都督魏后三年授使持节车骑大将军仪同三司黄权受诏嘉其入魏之功窦宪当官赏其平戎之策公之此授勲庸着矣进爵广饶县开国公邑五百戸保定三年授都督罗州诸军事罗州刺史仍领金州兵马应接上庸公于文谷路溪涧峥嵘岩崖豁崄山穷水断马束桥飞中埒既开双城即欵往者申息尽掩江黄无援涔阳极浦亟犯风尘夏首西浮频遭锋镝公以伏波受脤楼船誓众入横江之阵进下濑之兵越客文身湛卢终去吴人长鬛艅艎遂逺建德四年授使持节开府仪同大将军公孙敖下光禄之塞诸葛诞勒丸都之山公之处焉差无惭德四方杂俗天下殊风以君廉能使兼观察驰传拥节扬旍持斧既乗骢马仍被绣衣羣盗累足贵戚敛手乡亭留宿幸无归忌之疑公车奏事寜有反支之日是使阳球司无所申威鲍恢都官因人成事高祖武皇帝以仲春誓众甲子济河公仗劒六军披图八阵譬彼张辽前锋而报魏主方之耿弇先战而待萧王及乎九州逌同四隩既宅遂得功参勇爵名入司勲授上开府增邑五百戸加以举功行赏推恩分邑兼乗而反光乎谯郡之城载宝而归照于临漳之水即日赐姓宇文与国同族娄敬上书于鹿辂项伯舞劒于鸿门公之此荣足为连类以公绩着屯险诚贯风霜其年授使持节都督东徐州诸军事徐州刺史宣政元年授都督南兖州诸军事南兖州刺史作牧济河风行于雷泽建旟海岱化被于淮沂襜帷入境贪残者解印冕旒从政仁义者郊迎岂直白石开渠青盐换粟祥云入境行雨随轩而巳哉在任遘疾薨于方镇皇甫嵩监御斯牧贤能刺史荀中郎连率此则中兴方伯英声茂实公之有焉诏赠某官諡某公礼也以大象二年十一月十日归于荥阳之某山旧墓九原凄怆赵文子其何言驷马悲鸣滕成公其巳逺若夫勒鼎刋碑铭功颂德陈其令范必在生前嗟乎此之树碑异乎洙泗之水此之勒石异乎燕然之山呜呼哀哉乃为铭曰
　　高阳之子少典之孙苍林逺遘若水遥源公侯复始钟鼎逾繁承基纂胄建国开藩我壮我武既公既侯缁衣出郑卿士归周鱼陵北上荥泽东流河移酸枣粟雨陈留祖守南邦考镇东郡两龟为印双蛇结绶日察隂阳星占长柳是曰世载其名不朽事亲之道孝以立身事君之道忠以立仁今君嗣德一此君亲如松之茂如竹之筠功叅荆棘职主兵戈北临青岭南通白波直云横塞长星渡河阵开沙断师移灶多举功行赏封疆受位宫室镂珪山河分地决胜千里谋深计秘建武功成名连星次建旟济漯拥节龟防既蚕桑土实抚梧桐野无异器河无别风吴亭楚障莫敢弯弓倏忽身世俄然松槚路转铜鱼山廻石马武侯之庙栾公之社望此高碑凄然泪下
　　周陇右总管长史赠太子少保豆卢公神道碑
　　君讳永恩字某昌黎徒河人本姓慕容燕文明帝皝之后也朝鲜微子之封孤竹伯夷之国汉有四城秦为一候其先保姓受氏初存柳城之功开国承家始静辽阳之乱自天市星妖连津兵覆尚书府君改姓豆卢筮仕于魏祖代左右将军魏文皇帝直寝父长少以雄略知名不幸早世周朝以兄弟佐命义存追逺保定二年有诏赠柱国大将军涪陵郡公是知春雨润木自叶流根西伯行庆推存及没公以山岳精灵星辰秀异气侔钟鼎声感风云观于秦兵尚称童子对于楚战犹在青衿太祖文皇帝乗时拨乱奄有霸业颍川从我旧爱无渝舂陵故人相知惟眷普泰二年闗西建义授殄寇将军奉迎大驾赐封新兴县伯邑五百戸开新安之鄕还移杨仆之闗解农之围更入刘昆之郡援桴并辔并预前驱大统三年有沙苑之战四年河桥之役介胄虮虱戎马生郊公应变愈长风飚更勇隠若敌国差彊人意授龙骧将军中散大夫八年授直寝右亲信都督寻转大都督加通直散骑常侍十六年授使持节车骑大将军仪同三司魏元年授骠骑大将军开府仪同三司邓隲以汉朝亲戚始授中台黄权以魏国功臣初登上将公频烦宠授朝野为荣三年都督成州诸军事成州刺史寻加侍中外总连帅威振百城内参常伯荣高八舎于时陇坻黠羌时穿上谷榆中羣贼或聚渔阳公巻甲星驰长驱千骑廻洛凶徒望风草靡瓜州豪杰束手归军后魏元年改封龙支县侯三年朝廷使大将安政公随突厥吐谷浑归国河鄯二州属当路首公领骑八千以为戎防南通丹粟西望白兰闗塞无虞公之勲也周元年授都督鄯州诸军事鄯州刺史其年改封沃野县公增邑千戸二年授陇右总管长府史武成元年都督利渉汶三州诸军事利州刺史五年兵破文州阳阵蛮仍平滤水以保定元年将兵破巴州恒獌獠渡泸五月葛亮有深入之兵长坂九廻王尊有忠臣之路霜雹不惊水草无乏天幸将军斯之谓矣其年授司会八法斯掌九赋是均事总歳成功参月要三年还授陇右总管府长史公屡弼英蕃频相大府北海入朝仰以对问东平谒帝因而定礼遂使马首懐燕不无乐毅蕃臣疑汉或多田叔兄楚国公以叅和挹让庄赞乐推建国开都奄荒南服求以先封武阳郡三千戸益公沃野之封朝廷以兄弟相让不无前史推恩分邑有诏许焉增邑并前合四千七百戸既而六气相犯五声相触灵寿不终游魂且变薨于官舎春秋五十八诏赠少保幽冀定相等五州诸军事幽州刺史諡曰敬公礼也天和元年二月六日于咸阳之洪渎川大夫墓树以柏诸侯坟高于雉呜呼哀哉公资忠履孝蕴义懐仁直榦百寻澄波千顷留心职事爱玩图籍官曹案牍未尝烦委戎马交驰不妨余裕兄弟公侯国朝亲戚宜春有汤沐之盛濯龙无流水之讥渭南千亩之竹尚惧盈满池阳二顷之田常思止足立身则十世可宥遗子则一经而已刺史贾逵之碑既生金粟将军衞青之墓方留石麟乃为铭曰
　　朝鲜建国孤竹为君地称高柳山名密云辽阳赵裂武遂秦分宝珪世胄雕戈旧勲名称賔实言谓身文挺此含章降兹岐嶷有犯无隠王道正直惟爱惟敬永成悦色枕藉礼闱留连学殖策叅帏帐功披荆棘韩阵挥戈齐城冯轼豹策乃建龙韬同啓校战岐阳申威陇坻城垒画地山林聚米上马谕书临戎习礼贾复开营防公屈体从容傅会占对造请用此防平终兹寛猛绿林兵息潢池盗静名振赤山威高青岭兽浮河飞螟出境灾氛生陇毒水侵泾朝倾地镇夜落台星石坛承祀丰碑颂灵渭城高柏昌陵下亭须知地市为读山铭














　　庾子山集巻十四
　　钦定四库全书
　　庾子山集巻十五　　　　　周　庾信　撰
　　钱塘倪璠纂注
　　志铭
　　周大将军襄城公郑伟墓志铭
　　公讳伟字子直荥阳开封人也周宣母弟就封于郑河洛之地卽有民人虢郐之君非无郡邑其后蛇鬭于门鼋尝于鼎韩侵负黍晋灭阳城其祀忽诸以国为氏祖彻抚军赠济州刺史父先护骠骑大将军仪同三司襄城郡公青州刺史永安中洛城画掩黄河凌合翟泉防盟之地苍鸟忽飞武库兵栏之中鳞鱼遂上三帅北絏五马南浮梁武帝大造中原树君伊洛公之凭轼栈车言归旧壤起为通直散骑侍郎天厌魏德政在强臣公耻入乱阶乃于陈留起义太祖封函谷而待诸侯坐酆宫而朝羣后威怀是接席卷西飞大统三年入朝蒙授武阳县开国伯食邑六百戸寻除龙骧将军北徐州刺史开河桥之陈解玉壁之围张旃于富平被练于伊阙探虎穴而挥戈上鱼门而悬胄故巳策名司勳功髙舎爵魏将侯景狼顾荆河天子命我偏师赴援垂饵虎口中途背盟事获交绥公之力也除中军将军散骑常侍大都督袭襄城郡公食邑二千戸仍除使持节车骑大将军开府仪同三司余如故迁骠骑大将军开府加侍郎常伯位重霍去病之登朝上将官尊公孙敖之出塞以今方昔异代同荣魏后二年授大将军事江陵防主都督十五州诸军事呉兵教士舻舳习流岛屿凭陵波澜冲激公蹔临江界已悉南越之兵裁泛楼船卽善昆弥之战遂得安歌澧浦弭节涔阳留鲁侯而宴章台对齐人而畋云梦周保定元年授使持节都督宜州诸军事宜州刺史天和六年授都督华州诸军事华州刺史余如故崤函重嶂汧渭分流阳陵之溢既奔华隂之学还聚而消渇连年屡有相如之患至于大渐遂如范増之疾桐君对药分阙神明李柱侍医更无方便以天和六年四月十七日薨年五十七诏赠本官加少傅都督司豫洛相冀五州诸军事司州刺史諡曰肃公礼也天子辍朝弥深大臣之议羣公防咸得同盟之礼夫人李氏顿丘贵姓卿相之门贤才之室霜露先侵策封郊次以其年十一月六日合于咸阳之长安县某原合非古旣异三王之前死则同穴还同六载之始虽复衔珠两鹤同归紫盖之松出匣双龙共没延平之水呜呼哀哉乃荐铭曰
　　国有岩邑朝多君子武公庄公平王卿士温麦渝盟祊田废祀骖乗停舆来朝识履惟祖惟考旣侯旣公枢机周密出纳清通治繁政简处乱心雄济河遗惠海岱余封世济其美载诞其器忠无不为孝则不匮幽冀纷梗关河鼎沸自北自南声闻梁魏扬旌汝颍威震三川拥旄江汉席卷楼船成臯尘起广武烽然麋兴丽箭雁落惊总衞兰锜申威河外山类鼓楼树如车盖都尉两道将军独拜梧桐茂苑杨栁倡家千金回雪百日流霞凋零倏忽凄怆荣华河阳古树金谷残花陇昏云暝山深路晩风气才髙松声卽远畴昔亲友懽愉交结不为平生应为此别
　　周骠骑大将军开府侯莫陈道生墓志铭
　　君讳道生字某朔州武川人也本系隂山出自国族降及于魏在秦作刘父少兴武川鎭将山河抗拒关塞被边早擅威声咸多雄烈君子读书马上清谈劒端独运六竒专精三略虽复身叅末将而勇冠旌门位在支军而谋叅幕府魏正光五年任统军天柱尔朱荣征北海王永安三年随太师贺拔胜入关寻转别将滑源巻甲关城束马并皆克防君有力焉永熈三年补都督太祖文皇帝奄有关河令行天下以君干略委之爪牙名洽中涓功叅上造兵临河曲前登白马之津寇发蒲城先战黄沙之苑临晋横船旣擒赵将马陵削树复下齐兵班瑞司勳披圗疏爵授骠骑大将军金紫光禄大夫鄠县开国公食邑五百戸赵俨之为骠骑正驾单车张湛之拜光禄长乗白马以斯连类朝野荣之大统九年更姓侯莫陈氏随大将军拓跋远经始阳二水长鬬三川无市擐甲构病死于轘门春秋五十一赠持节都督朔州刺史君在武川文皇帝同乡里覇功旣立王业克成不忘舍讲犹论偿博今嗣德维新功臣追远东都马鸣不无见日之叹北陵车过终忆平生之言有诏更赠使持节骠骑大将军开府仪同三司都督宜敷綘三州诸军事敷州刺史諡某公礼也夫人拓跋氏安邑郡夫人庭有钟鼓家承箴诫教容教德言告言归天和五年六月薨卽以其年十月同于京兆某县洪源乡武子成寝请西阶而合平阳下嫁卽庐山而共坟铭曰
　　凝隂远寂广漠平寒沙穷瀚海地尽臯兰塞鸿秋去胡桑夏干风土壮气山河凛然师旅上谷威雄武川君则继踵代不乏贤匣有忠劒庭流孝泉魏室多故余风未殄天保让德当途废典上将指踪中涓力展洛城夜防河梁朝剪铁劒金龟荣追玉身胄汉祚门承魏绪并擅华宗俱称当路伉俪云匹年龄并故赵瑟秦声同为丘墓小陵石椁洪源乡墓刍灵两引池栁双前隧路仍合松城卽连霜随栁白月逐坟圆芝兰几代陵谷何年
　　周车骑大将军赠小司空宇文显和墓志铭
　　公讳显和字某上党武乡人也自大雾浮河长虹映渚承源于若水纂系于苍林上党居韩之西常山在赵之北因地为氏可略而言焉祖求南衞将军冀州刺史父金殿鎭远将军兖州刺史并控鹤兵俱张戎乐声荣之盛继踵当年公禀山岳之灵擅风云之气容止矜庄声名籍甚弯弧挽强左右驰射故得名髙上谷威振楼烦袭爵安吉县侯食邑五百戸永兴三年幽幷叛换有无君之心帝顾谓公曰天下汹汹将若之何公曰择善而从之乃诵诗云彼美人兮西方之人兮帝曰是吾心也乃定入关之防以公母老家大令预为计公曰今日之事忠孝不并君不密则失臣臣不密则失身帝怆然改容曰卿是我王陵迁朱衣直阁阁内大都督改封长广县公邑一千五百戸武帝初至潼关太祖亲迎溱水太祖素知公名而未之识也目于众疑而不问直云令此人射水傍小鸟应手即着太祖喜云我知卿名矣即用为帐内都督沧州诸军事沧州刺史増邑幷前二千五百戸黄公衡之决事魏后是以推心潘承明之忠壮吴王为之降礼异代同荣见之今日东夏边隅地连荒服井陉塞道飞狐路断乃以公为使持节卫将军都督东夏州诸军事东夏州刺史白波清犊之兵铜马金绳之乱莫不交臂屈膝牵羊抱马在州遘疾解任还朝小马留廐余牀挂柱吏人攀恋刋石陉山虽非汉阳之城还似扶风之路授使持节车骑大将军仪同三司加散骑常侍以魏后元年疾甚亡于同州春秋五十七天子辍乐羣公防丧太祖亲临吊祭哀恸左右于时兵革交侵普断赠諡卽以本官印绶权于同州之北山今建德二年二月二十三日迁于咸阳长安县之洪渎原时逢礼乐之迁代属讴歌之变国虽异政人足追荣乃赠使持节骠骑大将军开府仪同三司小司空丹延绥三州诸军事延州刺史諡某公礼也夫人髙氏渤海人也柔参晋政拒曹爽之异谋起在汉庭共王陵而俱对况乎箴训有仪言容以德肃恭中兴贤才内则岂直不听杂乐以变齐国之风不食鲜禽以断荆王之猎昔之命季武子之西寝今之同穴长平侯之北陵世子神举兄弟至性纯孝善居丧礼有终有始于身无改是以宦成名立孝显忠贞铭曰
　　北岳二名葱河两本其峻惟极其源惟远俗禀山川人资台衮义烈桓桓才雄悃悃乃祖乃父继踵威雄摐金北陆鸣玉南宫隐若吴汉贤哉窦融负霜依德无雷向风挺此含章生兹秉德孝实天性忠为人则畅毂镂膺燕南赵北若水将通九部可勒帷幄参谋宫帷典职善择忠言能防变色繁弱巳劲淇园乃直防中小支禽穿左翼建旟赤谷挥戈武州长城万里河水双流颍川多恙淮水未廖义重穿壁恩深置邮于谷之口于渭之阳丘山零落碑阙低昂草衔秋火树抱春霜书劒俱没人琴并亡哀哀嗣子纯心靡托孝水未枯悲松先落室进巢鵀门通吊鹤功臣身陨防圗麟阁
　　周大将军琅邪定公司马裔墓志铭
　　公讳裔字遵河内温人也南正司天北正司地是谓羲和之官卽嗣重黎之政卭之归楚与章邯而并封豫之避秦共毛公而俱去祖金龙仍居选部水镜三台父悦再牧荆河威风千里而身遭祸机遂为季布所哭获存遗嗣实赖程婴之忠国家追念功臣更抚叔敖之子言思官族还求女齐之公始应辟为河内功曹除员外郎常侍汲郡治兵黄河浮马摧锋轵关之防逐北长城之阵授平东将军北徐州刺史栁泉风尘三城席巻棠隂锋镝千室入关迁车骑大将军仪同三司开国龙门县伯仍除巴州刺史虽复巴水三回夷歌数曲徒逢白竹之弩已济青衣之功朝廷以汉之功臣须开上将之府晋之代胄宜绍琅邪之国迁骠骑大将军开府改封琅邪公食邑一千五百戸宫闱近密实俟忠贞诏为大御伯仍除大御正职司常伯任总防龙王道旣平丝言惟允寻除始州刺史都督始州诸军事蛮夷恃险狼顾鸱张髙山寻云深谷无景九地纵横三门起伏峰危马束水险桥飞遂得谷静山空冰消雾散仍为信州刺史都督信州诸军事精兵守于白帝足惧巴州之城船柹下于荆州弥动西陵之戍卽授使持节大将军都督西寜州诸军事西寜州刺史将啓北戸之人向通云南之国闻宠若惊奄从深夜天和六年正月十八日亡春秋六十五诏赠本官加怀邵汾晋四州刺史諡定公礼也以建德元年七月十三日于武功郡之三畤原公爱敬纯深有隐无犯忠贞亮直知无不为在戎四十二年身经六十九战至于多灶唱筹并得成功飞沙拥石未甞乖律恂恂教义吴起西河之风闲闲旗鼓李牧长平之政身死之日家无余财山木所资一由诏有始有卒生荣死哀铭曰
　　祝融是命重黎克举公族乃建天官卽序避世于秦承家于楚金行失驭玉镜沦辉我之烈祖识变乘机黄旗东没青盖西飞落星置道长州出围及我皇父荆河再抚世遭丧乱身没猾防嗟我遗嗣﨑岖赵武寒覆鸟翼饥吞兽乳获归河内更袭琅邪年方小马怨结长蛇藏兵九地置劒千家雪山埋马冰河陷车旣乃班政超然荣守朱鹭频飞金龟转纽筑塞长榆营军髙栁玉案推食河桥劝酒石门冰释金隄电散芦水门关茅津成观驭风逸翮脩途始半建武功臣先悲吴汉沈寥揺落游扬浸微金城路防郿坞人稀风松云葢白水山衣贤巳星陨人没兰衰
　　周大将军怀德公吴明彻墓志铭
　　公讳明彻字通昭兖州秦郡人也西都列国长沙王功被山河东京贵臣大司马名髙霄汉岂直西河有守智足抗秦建平有城威能动晋而巳也祖尚南谯太守父标右军将军抗拒淮沂平夷济防代为名将见于斯矣公志气纵横风情倜傥圯桥取履早见兵书竹林逢猿徧知劒术故得勇爵登朝材官入选起家东宫司直后除左军葛瞻始嗣兵戈仍遭蜀灭陆机才论功业卽値吴亡公之仕梁未为逹也自梁受终齐卿得政礼乐征伐咸归舜后是以威加四海德教诸侯萧索烟云光华日月公以明略佐时雄图赞务鳞翼更张风颷遂远冠军侯之用兵未必师古武安君之飬士能得人心拟于其伦公之谓矣为左衞将军寻迁鎭军丹阳尹北军中候总政六师河南京尹冠冕百郡文武是寄公无愧焉萧湘之役冯陵岛屿风船火舰周瑜有赤壁之兵葢舳襜舻魏齐有横江之战仍为平南将军开府仪同三司都督湘衡桂武四州刺史遂得左广回扃辚车反畅长沙楚铁更入兵栏洞浦藏犀还输甲库虽复戎歌屡凯军幕犹张淮南望廷尉之囚合淝称将军之寇莫不失穴惊巢沈水陷火为使持节侍中司空车骑大将军都督南北兖青谯五州诸军事南兖州刺史南平郡开国公食邑八千戸鼔吹一部中台在武之宫上将列文昌之宿髙蝉临鬓吟鹭陪轩平阳之邑万家临淄之马千驷坐则玉案推食行则中分麾下生平若此功业是焉旣而金精气壮师出有名石鼓声髙兵交可远故得舻舳所临葢于淮泗旌旗所袭奄有龟蒙魏将已奔犹书马陵之树齐师其遁空望平隂之乌俄而南仲出车方叔涖止畅毂文茵钩膺鞗革遂以天道在北南风不竞昔者裨将失律衞将军于是待罪中军争济荀桓子于焉受戮心之忧矣胡以事君宣政元年届于东都之亭有诏释其鸾镳蠲其亹社始就馆之礼卽受登坛之策拜持节大将军怀德郡开国公邑二千戸归平津之馆时闻枥马之嘶舎广成之传裁见诸侯之客廉颇眷恋寜闻更用之期李广盘桓无复前驱之望霸陵醉尉侵辱可知东陵故侯生平巳矣大象二年七月二十八日气疾暴増奄然賔舘春秋七十七卽以其年八月十九日寄瘗于京兆万年县之东郊诏赠某官諡某礼也江东八千子弟从项籍而不归海岛五百军人为田横而俱死焉呜呼哀哉毛脩之埋于塞表流落不存陆平原败于河桥死生惭恨反公孙之柩方且未期归连尹之尸竟知何日游防羇旅足伤温序之心夜思归终有苏韶之梦遂使广平之里永滞寃防汝南之亭长闻夜哭呜呼哀哉乃为铭曰九河宅土三江贡职彼美中邦君之封殖负才矜智乘危恃力浮磬戢鳞孤桐垂翼五兵早竭一鼓前衰移营减灶空幕禽飞羊皮讵畵马何追荀防永去随防无归存没俄顷光隂凄怆岳裂中台星空上将眷言妻子悠然亭障魂或可招丧何可望壮志沈沦雄图埋没西陇足抵黄尘碎骨何处池台谁家风月坟羇远营魂流寓霸岸无封平林不树壮士之陇将军之墓何代何年还成武库
　　周大将军上开府广饶公郑常墓志铭
　　公讳常字某荥阳人也周宣王之弟初封其国郑穆公之孙始成其姓祖思庆建威将军山阳太守考顼仪同三司豫州刺史南阳坐啸値此邦君西河建隼逄斯刺举公侯继踵冠冕连镳可得而言传于史籍公髫龀知礼早年驰誉就经黉舎略见书堂习武兵栏偏知劒术虽复年犹小学已为儒者所称位在偏禆卽入将军之赏大统三年起义华阳授永安县开国男文皇帝霸迹初基英雄辐辏公拔劒辕门颍川从我洛城逆战壮于白马之兵河桥解围勇于乌林之策授平东将军帅都督袭父封魏后三年授持节车骑大将军仪同三司车骑用郭淮之勲仪同取王沈之贵公之此授佥曰得人进爵广饶县公邑千戸保定三年授使持节都督迁州诸军事迁州刺史卽总领金州兵马开拓北戎髙山寻云深谷无景梯防乃上浮竹裁通闽越影向句吴声势公出战短兵并皆奔北瓦解冰碎山空谷静授持节开府仪同大将军柏梁髙宴有大将军之诗幕府初开有平陵侯之国比之今日岂可同年而语哉自是使车被之绣服风谣是察刑政是观公露节东驱风奔羣盗埋轮当路威振中原武皇帝有盟津之师以公为中权之劲外从决胜内侍军谋及文轨旣同旃旌已偃司勳行赏军吏举功乃授使持节上开府増邑五百戸赐姓宇文与国同乗之荣周之宗盟非复异姓之后蕃屏是寄隆宠所归公室无疎此之谓矣九州都督须得其才千里诸侯实俟其政乃为使持节都督东徐州诸军事徐州刺史寻迁南兖州诸军事南兖州刺史公频总六条再劳十部俗变风移人怀吏畏滞穗遗秉有利疲人山桑野蚕足充贡赋化被殊俗威行邻境奏事京师四方第一谓眞刺史其在斯乎春秋未髙奄然遘疾以大象元年薨于州鎭时年六十三呜呼吏人攀慕飞走变色河济辍舂淮沂罢市以今年归于荥阳之山诏赠某官礼也嗟陵谷之贸迁惧徽猷之永远地久天长敢镌贞石铭曰
　　荆河惟豫洛食之本水绕荥波山斜陆浑德星犹照祥风未远代不乏贤文无阙衮公之生也实降英灵忠为德本孝禀天经观书虎馆学劒龙亭雕弓偃月行马流星置阵黎阳麾兵官渡平隂听乌马陵书树气视回津星占飞歩火断羌营沙崩贼路及驱犀节乃牧雄州吏不惊犬人无喘牛西蚕得岁东作逢秋草烂狱戸星低市楼五将星亡三台岳折哀哉天道遂常明哲栋梁崩坏风云寂灭北郭长悲东都永别幽深此地宅兆斯凭山回虎圈路上鱼陵悲风夜烈苦露晨凝兰芳菊茂终古相承
　　周大将军闻嘉公柳遐墓志
　　君讳遐字子升河东解县人也秦始征晋之地汉开平越之乡律中夷则星居鹑首况复庄谋于衞旣为社稷之臣喜对于齐无废诸侯之职祖叔珍宋员外散骑常侍义阳内史有徐邈之应对居于散骑之省有汲黯之正直理于淮阳之郡父季远临川王谘议叅军宜都太守兰台石室是所洽闻白马飞狐逾髙词气西都吴融擅名江表言谈相防宛如旧焉君膺令德之灵禀冲和之气龆龀髻髪夙智早成爱敬自天防恭得性含仁抱义履信居贞世父仪同忠惠公特加器异乃谓公曰吾昔逮事伯父太尉公见语云我昨梦汝登一髙楼楼尽峻丽吾以坐席乞汝汝或富贵恨吾不及见耳吾向聊复昼寝又梦将昔时坐席还复赐汝汝位官当复见及王祥佩刀世为卿族鲍永骢马家传司隷以此连类差无慙德轻车西昌侯作藩襄汉君时年十二以民礼脩谒进止端详神情雅正侯目送之不辍试遣左右践君衣裾欲视举动君徐歩稍前曽无顾盼魏侯之见刘廙不觉敛容汉主之观田凤遂令题柱比之今日曽何足云骠骑庐江王帝子出藩悬衡髙选以君华望召为主簿张坦直谏旣称荀令之香邹湛知言弥见羊公之德谘议府君于都薨背君奔赴六日卽届京师形骸毁瘁不复可识灵柩泝江中川薄晩乱流乘选回风反帆舟中之人相视失色抱棺号恸誓不求生俄尔之间风波卽静咸以君精诚所致成都孝子自赴江流桂阳先贤身鄣野火并存灵柩咸可伤嗟太夫人乳间发疮医云惟得人吮癑血或望可差君方寸已乱应声卽吮旬日之间遂得痊复君之事亲可谓至矣从兄右衞拥旌岭表苦相携致昔马游志气为马援所知班嗣才学为班彪见赏复闻于今日矣乃除永化县令静寻欹案或吟长岑之远乍抚鸣琴不以河阳为陋日南金柱合浦珠泉莫肯经怀未尝留目解巾平西邵陵王法曹参军仍转外兵除尚书工部郎始入礼闱旣登兰阁尚书仆射陈郡谢举人望国华引君言论谓同坐曰江汉英灵见于此矣西中郎岳阳王以绿车之重临西河之牧拔用君为本州治中寻迁别驾王叔理以品物流名陈仲举以题轩驰誉君之展骥兼而有之及乎大盗移国王室骚然月动星摇云平虹直岳阳王承制陜左当璧汉南天网所顿英贤毕集授君散骑侍郎吏部员外郎散骑常侍兼太子侍读监储甲观事重史丹侍讲桂宫名髙张禹俄迁车骑大将军大都督赐爵闻喜县公侍中开府仪同三司余如故方之骖乘霍去病为侍中譬彼将兵公孙敖为骠骑足以照曜六府谟明九德岂直允谐上将匡赞中军而巳哉旣而言从梁国服政酆都管仲有词卽受下卿之礼臧孙见德还奉嘉賔之宴有诏授使持节骠骑大将军开府仪同三司霍州诸军事霍州刺史犀节去关衮衣驰传迎郊则文学前驱賔衞则邦君负弩直以五溪辽远马伏波之思归三湘卑湿贾长沙之不愿是以宜城刺史直防鹿门白沙故地仍留龙种天厉弗戒奄然终极天和某年归于襄阳白沙之旧茔君器宇祥正风鉴敏澡身浴德游艺依仁汝南令望扶风长者不言财利王夷甫之为德不谈人物阮嗣宗之为人从容乱离之机保此令名舒巻风云之际无妨贵仕张衡浑仪之后卽赋归田杜预沈碑已来遂停乡里王仲宣有读书之楼诸葛亮有弹琴之宅实欲因此谢病闲居终焉鸣琴在膝或对故人宝劒自随时过穉子百年俄顷呜呼哀哉遂使君子之陵止埋铜劒贤臣之墓惟铭石函铭曰有庄有惠居鲁居衞义是随时才堪济世北部尚书东京司必复其始侯君相继华葢一岳文昌一星青衿辨志童子离经义勗非马书勤映萤往年灵柩漂泊江沱以君哀恸川后停波扬名北海驰誉西河谁登九折不入朝歌蔚炳胥变攀陪遂远白鹿随轩丹晕附冕位参上将荣兼本选蛇盘绶结龟回印转来朝平乐归政咸阳藩维卽啓军幕仍张起兹礼数峻此戎章长离宛宛刷羽凌江世急奔流年催惊隼灭没顿辔扶桑揺轸智士石坼贤人星殒西鄂芝枯南阳菊尽怆焉啓手生荣终极相杵辍舂鸣机罢织茕茕子视隂余息露露履之哀哉栾棘龙巢北望凤阙前观松长风远地厚泉寒书埋简落琴覆寛赠行之册书而纳棺
　　周大将军义兴公萧公墓志铭
　　昔司徒之敷五教当尧让之初丞相之总万机値秦亡之后若殷人受氏乃承微子之封梁运应图实啓延陵之国公讳太字世怡兰陵人也太祖文皇帝之孙鄱阳忠烈王之子泒别天潢支分若木直干自高澄源已逺茂亲眀德是称毛毕之功宗子维城乃建邢茅之国大同元年年十六封丰城县开国侯食邑五百戸山临鹤塞非无陶侃之賔气连牛斗卽有张华之劒解褐给事中仍太子洗马公子出身非郎官而同品中朝洗马异式道而前驱以公居之诚为髙选大同元年入直殿省其年转太子中书舎人南宫宿衞职司兰锜北阁从班荣叅顾问通籍两宫得贤斯在大同三年持节仁威将军谯州刺史褰帷祥气之境刺举消忧之地南阳风俗文学更多美稷相迎童儿逾远旣而乱离瘼矣王室骚然大夫有行役之悲君子有无期之怨背关懐楚扁舟而行江汉奉当璧之君章华归中兴之主承圣元年拜侍中无双对问实踵武于丁鸿多识旧章足齐衡于王粲二年除持节平西将军临川内史仍转平南将军桂阳内史尚方铸劒再转金龟御史分符双封铜虎岂直邓攸清白见称五鼓之歌刘宠廉能名为一钱之郡遂以天保未定王途多梗还吴不可归蜀无路临淄负海翻然改途窜身清漳垂翅渤海蒙授车骑大将军散骑常侍仍为持节都督永州刺史而秦亭压境邾柝闻城鼔角地鸣将军天落虽复瓶缶听声无防于地道冠绳柴结不却于云梯请命受降翻归都护周朝以楚材晋用不停于平章赵璧秦求无论于羇远以保定五年除使持节骠骑大将军开府仪同三司义兴郡开国公食邑一千三百戸天和二年授使持节都督蔡州诸军事蔡州刺史楚顷襄之爱子旣布衣而戍谷魏安厘之母弟亦羇旅于邯郸忧旣伤人降年不永春秋五十有一薨于蔡州之鎭送故入关空余衮服归轩在道还更垂帷呜呼哀哉有诏赠官諡某礼也五年十一月于长安北原樗里子之坟正临武库太史公之墓直对臯门铭曰
　　鸟逺烈相土谟东封宋社西敛秦图人承佐汉国绍开吴有美令德茂亲藩邸建国皇支承家帝弟率由冥防亮直天啓辕固闻诗唐都习礼博望之苑金华之宫文林讲德武帐参戎名书柱上策满帷中托身淄右涖政淮东秦亭西逼楚泽南穷时惊猎火或惧秋风属期逺略逢兹应变阵横十里兵围一面月晕孤城尘惊虚援春笋非粮秋蒿无箭垂翅卧龙夷衿辍战时値怀来恩加始赏王爵愈峻戎章更上朱鹭才飞虞歌卽向泣子留恨藏书长往炎凉迭运零落山丘霜芬幕月松气陵秋嗟南国之王子成东陵之故侯
　　周大将军赵公墓志铭
　　公讳广字干归邵惠公之元孙豳孝公之长子若木拂日长虵委天龙图幕河之光神鼎连云之气六辩搆字五运征祥是以维岳防神自天生德凝脂防漆日角珠庭为子则名髙五都为臣则光照千里华葢中天之峰未阶其峻虞渊浴日之水不尽其源岁在雕车年方竹马月中桂树切问能训石上木生悬思卽悟年十一孝公薨防防在疚孺慕过礼泉惊孝水竹动寒林三行克宣八翼斯举大周建国宗子维城设壝封人分司典命开国天水郡公食邑二千戸元年授使持节骠骑大将军开府仪同三司其年四月授都督秦州刺史孝公久牧汧陇遗爱在人今兹见抚我君之子岂独司之台鲍宣累叶丞相之府韦贤重代二年拜大将军方衞青之张幕册重元勳譬韩信之登坛荣髙独拜武成元年迁都督兴梁等十九州诸军事梁州刺史嶓冡导漾乃济汉之东流蔡蒙旅平实华阳之西极其年九月改封蔡国公食邑万戸地接韩城关邻楚鄣戸封八县恩深寇恂之功邑啓万家事极曹叅之赏保定元年授少司寇犴戸苔生囹关籥动载酒属车幸无寃气观囚军府或聼鸣琴二年勑守蒲城都督潼关等六防诸军事其年闰月迁都督秦渭等十二州诸军事秦州刺史公亟牧冀城频藩陇坻豪杰敛手贪残解印加以上谷精兵渔阳噪鼓北临髙栁南望长榆匈奴下马之山贵相藏酒之谷莫不逺慕威声遥承风化二年奉诏向甘州迎皇后有文在手仲子之归纪裂繻来卿为君逆自非名髙絶国威被和邻岂得称族而行尊君之命四年授柱国大将军昭阳以功髙见用项梁以名将当官以今方之彼有慙德天和三年授都督陜虞等八州甘防诸军事陜州刺史屈产垂棘旣有灭虢之兵王官羇马非无絶秦之路公以正正鼓旗闲闲车轨服叛威边算无遗策但以中外久劳积斯灾疾山川则并走羣望賔客则诸侯在门是以请谒承明言归汤沐方询夏郊之祀或辨桑林之祟更除秦州刺史仍袭父爵豳国公分流之岭未登晚塞之城空望太夫人以公羸瘠悲泣相守胸气交冲奄捐馆舎公顿伏苫寝水浆不入虽王人劝夺创钜愈増母死于子子死于母慈孝之道一朝总集大渐之辰春秋二十有九四关罢市三军行哭言寻听讼犹见寒棠还顾空营惟余衰栁諡赠某官礼也六年六月归于秦州之某原甲啓路追旌骠骑之功龙旂赠行深悼东平之远公亮直惟忠温恭惟孝居之仁义饰以礼乐风神机警聪睿精明有仞于宫墙无形于喜愠金版玉策之记枕藉忘疲兰叶芝花之图膏映必举碣石秋云昭阳落月思风含臆言泉流吻翩翩书记则阮瑀陈琳荏荏风流则王蒙谢朓语其百发弓絶于猿吟论其百中劒深于雁阵枚乘之望梁苑不惮弃官乐毅之求燕路无辞千里至如应变将略雷电立成帷帐谋猷孙吴闇合有品藻人伦之志有清平天下之心鹏路忽催龙津遂壅呜呼哀哉大宰早茂三荆长辞万始抚飬遗孤枝连同气马援之诫兄子义存谨饬王沈之事世叔情深爱敬同德比义此之谓乎乃为铭曰
　　御干从纪乘离作圣白环让德圭受命平一地纽増辉天镜傍防数国前临七政地属先登时逢下武玊璜拨乱金縢光辅衞晋承家邢茅胙土波分建木流扈景命寅序徽猷渊塞忠有令图孝为全德山节涖政桓珪守国瀚海将临燕山行勒平乐髙宴金华説经论儒璧水亲礼明庭相风待赋承露须铭乘舟相日策马随星德举克明贤能允淑上将受脤元戎推毂赵失东渔胡亡南牧箭下辽城泥封函谷衮衣频露丹襜亟巻约法情推繁辞理遣盗乌悬察疑蛇立辨人共官园家同野茧籋云推景转风落仞星裂中台山倾左鎭夏楹舎爵殷阶奠殡縿幕躐行明旍庭引秦川直望陇水分飞山河满目容衞灵归陵图石马车畵衮衣小山揺落长林变衰凄怆原隰荒凉宅兆树密人稀山多路小十里松城千年华表夜台尤寂穷泉无晓







　　庾子山集巻十五
　　钦定四库全书
　　庾子山集巻十六　　　　　　周　庾信　撰
　　钱塘倪璠纂注
　　志铭
　　周谯国公夫人步陆孤氏墓志铭
　　
　　
　　夫人讳某字某本姓陆呉郡人也大夫拓境百越来庭丞相勒兵三江席巻髙祖载为刘义真长史留鎭闗中既没赫连因即仕魏临终诫其子孙曰乐操土风不忘本也言念尔祖无违此心祖政骠骑大将军仪同三司恒州刺史父通柱国大将军大司马文安公匡赞经纶防谋揖让名高广武功重长平夫人七德含章四星连曜敬爱天情言容礼典九日登高作铭秋菊三元告始或颂春椒年十有四娉于谯国友其琴瑟愈恭节俭之心伐其条枚实秉忧勤之德邺地登高之锦自濯江波平阳采桑之津躬劳蚕月天和元年册拜谯国夫人东武亭之妻既称有秩南城侯之妇还闻受封柱国殿下以名华分照增城峻土扬旌僰道问政邛都白狼之溪途艰黄牛之坂茘枝之山地险葡萄之国夫人别离亲戚关河重阻夷歌一曲未足消忧猿鸣三声沾衣无巳是以夭厉之疾遂成沉痼玉沥难开金膏实逺建德元年七月九日薨于成都私第春秋二十有一即以其年十一月二十二日归长安之北原诏赠谯国夫人礼也殿下神伤秋月掩泪长松周季直之留书更深防漠潘安仁之词藻徒增哀怨岂直西河女子独见银台东海妇人先逢金阙铭曰
　　芟陵反斾椒山止戈金精据岭昌阁凌波西游卿相东裂山河华亭冠冕谷水歌震维徙族燕垂从宦塞入飞狐关连鸣雁策预登阜功参临涧宝鼎留铭雕戈余赞应图淑令秉礼言归鱼轩冯轼泽雉文衣明月照镜仙石支机行云细起廻雪轻飞北降帝子南麾蜀守若水既开灵山巳镂月峡猿啼江神牛鬪星机北转日辔西廻阳泉伏气阴律沉灰鹤辞吴市鳯去秦台神光离合灯影徘徊双流反葬百两廻旌少女离位夫人去城帷堂野设帐殿郊营山川竒事风月无情揺落丘陇荒凉封域树树秋声山山寒色草短逾平松长转直节坟方固园陵永植
　　周赵国夫人纥豆陵氏墓志铭
　　
　　夫人讳含生本姓窦扶风平陵人魏其朝议列侯则莫敢抗礼安丰奉图功臣则咸推上席　外戚列传既闻建武之书仲山古鼎或表单于之献祖略少保建昌郡公父织柱国大将军大宗伯邓国公孟津大誓常预同德之臣咸阳违约克赞先登之主竝得位入六府功叅八柄夫人有文在手有象应图荣曜夙彰徽华早茂肃恭以礼受教于公宫言容以德有闻于师氏及乎进贤君子内主邯郸琴瑟在堂辎軿是服长久于节不无秋菊之铭履端于始或有椒花之颂岂止庄姬掩口楚相知慙定姜问兆齐兵不入武成二年册拜赵国公夫人汉王闻立义之妇邑以延乡齐侯见有礼之妻封之石窌异代同荣差无慙德柱国殿下居若木之一枝在天潢之别派扬旌玉垒驱传铜陵南通向日之民东被无龙之国夫人从政月峡赞德云门锦濯江波还临织室出明石镜即对妆楼既而玉律频移金炉不变胡香四两嗟西域之使稀灵草一株恨琼田之路絶天和五年四月二十二日薨于成都之锦城春秋二十孙子荆之伤逝怨起秋风潘安仁之悼亡悲深长簟况复仙台永别无复箫声傅母长归惟留琴曲七年二月日归于长安之洪渎原诏赠赵国夫人礼也云雨去来既留连于楚后光阴离合实惆怅于陈王铭曰
　　河西斗絶观津孤起章武贤臣安丰贤仕木楼千仞金山万里绍庆邢姨基昌宋子施衿赵北侍母秦南纮綖礼数厌狄騑骖义超江汜仁流葛覃玉筐迎鷰金笼助蚕敬爱纯深端庄淑问有光国史无形喜愠举案外恭停机下训馨馥于兰年华于蕣风雨消散神灵离絶女还星姮娥归月左楹夕奠高堂朝发空扬淩波更无廻雪下湿曰隰高平曰原西临火井北望寒门犹垂雉服尚驾鱼轩平原怱矣天道何言山廻地市路没滕城松悲鹤去草乱萤生新云别起旧月孤明贤坟永式节陇常贞
　　周安昌公夫人郑氏墓志铭
　　
　　夫人讳某荥阳阳武人也周宣王之母弟俾侯于郑郑庄公之重世卿士于周以国为族自兹而始祖琼太常恭侯父穆司空贞公西京赋诗奉常叅栢梁之宴东都言防司空为武衞之官籍连帝谱既同盘石门称通德无废儒林夫人礼义闺门端庄令淑采采芣苢萋萋葛覃及乎作配君子言事舅姑下气怡声承巾奉箒亲戚惟礼闺闱以睦保定二年册拜荥阳郡君序戚升荣从夫有秩岂惟立义之妇邑以延乡有礼之妻封之石窌大将军沉犀二江夫人闻猿三峡明月灵关之阻秋风蜀道之难掩以瑶华先从春露天和十八年五月二十日薨于成都春秋三十有六诏赠安昌国夫人礼也即以其年十一月十六日归于咸阳之白起原遂使山廻反壤先封节妇之陵日入虞渊实掩贤姬之墓呜呼哀哉乃为铭曰
　　天河开国分畿置政地有十城人居九命畴昔之邑今兹成性识履传风叅舆留庆三星在户百两言归防恭内政荣曜中闱承姑奉盥训子停机桑园蚕织锦室鸾飞珩璜节歩藻火文衣巴女幽咽猿鸣断絶月落珠伤春枯桂折赵琴长辞秦箫永别贞姬掩隧节女封坟洛濵无月荆台失云鸟悲伤听松声怆闻千年遂古百代余芬
　　周大将军陇东郡公侯莫陈君夫人窦氏墓志铭
　　夫人讳某扶风平陵人也章武开国名高外戚之右安丰入朝位在功臣之上祖以孝昌之始主诺淮阳父以正光之初褰帷海岱夫人生于礼义之门宗于箴诫之德防恭惟礼令淑惟仪及乎百两言归三星在戸箴盥始事条枚是则有子从政犹无逸豫之心有夫出征自识山陵之兆大统十六年册授永安郡君妇以夫尊亲由子贵朝章家庆兼而有之保定二年改授陇国夫人车服礼数袿褵典则有美河鲂足光彤史既而风霜所及灰琯遂侵与善何言至于大渐天和六年四月七日薨春秋六十有六即以其年十月十日迁于咸阳万年县之杜原山形起伏既符白鹤之祥地势风烟乃合靑乌之气铭曰
　　观津世族平陵豪姓四侯登仕三君从政白狼建功丹蛇袭庆汉之广矣先闻淑令君子朝端贤才家政簪珥以礼轩车以命让果成廉推珠止竞百年超忽千金莫恃室谢贤夫庭辞贵子归鞍辍露采蘩废祀室委眠蚕衣留画雉云垂下泽日掩高舂空帷旧馆虚幕新封山廻广柳路没深松游魂防变大人何从
　　周冠军公夫人乌石兰氏墓志铭
　　
　　夫人讳某乐陵人也晋司徒乐陵公苞后子孙就封因即家焉扶风旧城犹存铁市河阳故墅尚余金谷或寓燕邮仍仕代郡祖行代郡尹父魏司空兰陵郡公司空佐命魏朝少傅丞凝周室竝为大族俱防赐姓秦晋匹也是曰通家夫人年十七归于宇文氏淑令端庄含章贞吉箴盥惟仪闺闱已正某年除金乡郡君某年改授冠军夫人四德小君宜其家室三事内主翻辞赞务以保定五年四月遘疾薨时四十有四即以其年某月日归于京兆之某原人世风烟山川超忽淩波青麦傥逢贞女之坟陇首白杨或表贤姬之墓乃为铭曰
　　三星丽天五岳镇地礼有其秩人居其位燕赵多竒山川雄气挺兹令淑惟此含章玉生庭照兰开室香邢姨褧服宋子河鲂百两言归九仪从聘褕狄七采轩车六命鼎室辞亲槐庭赞政世为阅水人成大梦廻帐山门移灯泉洞金枣长含银蚕永送香填栢椁路闭松城悲鸾独景雄剑孤鸣留连赵琴凄怆秦笙
　　周太傅郑国公夫人郑氏墓志铭
　　
　　夫人讳某荥阳开封县逺里人也七子赋诗足光賔客三卿从政实静诸侯骖乗则晋后停舆来朝则汉君识履华胄蝉聨无虚史籍祖那秦州别驾父茂伯抚军将军凉州刺史伯阳县侯夫人令淑早闻芝兰独茂既容既德言告言归悌实温凊恭惟箴盥太傅弼谐周室股肱攸寄夫人辅佐君子勤劳是司琴瑟既友条枚无伐故得用之邦国成之孝敬某年月日封郑国夫人褕翟既加纮綖是务夫有安世之贵躬服浣濯子有文伯之尊无忘机杼表里惟安闺闱且正医门有疾对药无征天和三年三月二十日薨葬于长安之石安原世子某兄弟竝朂慈训咸遵母仪霜露深悲寒泉增恸铭曰
　　居德圃田当官敎府置骑賔来开黉学聚福履家室贤才踵武棠棣之华螽斯之羽人伦七德风化二南采采芣苢萋萋葛覃节行声玉副加珈篸柳园秉杼桑津浴蚕春秋超忽零落无时家亾淑女国防贤姬香坟永送舞鹤长辞山深月闇风急松悲千年开闭将騐灵龟
　　后魏骠骑将军荆州刺史贺拔夫人元氏墓志铭
　　在河之洲闻君子之配德言采其蕨见夫人之有礼用之风化人伦厚焉夫人讳安字大罗河南洛阳人也祖某京兆康王父昭骠骑大将军开府仪同三司录尚书司州牧汝阳郡王跗蕚雄图阶基霸迹公卿之室将相维家夫人能修法度无思犯礼恭俭节用忧在进贤大统五年封安乐公主归于贺拔氏时年十三思事忧勤化成妇德彤管载晖棠棣早茂及乎讴歌有归褕翟降等辅佐君子犹安其室周天和元年乃封章武郡君霜露不居风烟飘忽遘疾累旬奄捐舘舎以周天和四年二月二十六日薨于长安万年里春秋五十有二诏赠顿正国夫人礼也即以其年三月二十日归于咸阳之石安原既异乗鸾翻然永去虽非舞鹤即掩泉门欲志佳城乃为铭曰
　　逖矣雄谋悠哉霸辙九服潜运三川中竭卿相连镳贤才舞絶琬琰令淑施袊结褵方之棠棣譬以螽斯既全妇德还称母仪逝水滔滔危途冉冉问药无对蒸丹不验狄服空陈弦机虚掩郭门路转哀挽途穷陇深结雾松高聚风春兰秋菊惟始惟终
　　周大都督阳林伯长孙瑕夫人罗氏墓志铭
　　夫人讳某恒州代郡太平县人祖某父协周大将军南阳郡公夫人资于事亲躬奉训诫敎于宗室足闻诗礼及乎言归肃恭如事苹藻维敬纮綖是勤内位克谐中闺以睦年龄不竞霜露先侵更无延寿之杯遂阙长主之枕以周天和四年二月八日薨于长安之洪固乡时年二十有三某年某月日于万年县之寿里山非宋国翻为节女之陵地异荆台遂有贤妃之墓铭曰
　　毕狼建国灵武开都地接天柱山临宝符人资义烈世袭雄图葛覃维萋棠棣早盛既安淑德爰从配命四敎宣三星克正霜凋桂苑风落芝田三从阙性五福伤年归安永絶言告长捐凄切郊野纡廻隰原风惨云愁松悲露泣朗月空嗟伤神何及周仪同松滋公拓跋竞夫人尉迟氏墓志铭
　　夫人讳某河南洛阳人也祖某父大师柱国公魏室丧乱经纶夷阻周朝建国匡翊揖让图牒帝系即有内外之亲分裂山河仍为舅甥之国夫人容范端庄仪型淑令六义观德南风有夫人之诗八卦成形东方有少女之位姆母习言公宫敎业箴盥线纩佩帨茝兰年十有二适仪同拓跋竞衣其翟服既得宗妇之仪乗其鱼轩还从列国之礼摽梅三实无阙其时夭桃九华能脩其政某年某月册拜廻洛县君母金明公主魏文帝长女春则帝女采桑秋则王姬筑馆夫人出入主家遨游戚里濯龙园苑长门宫殿既而膏腴美疢华茂伤年沉痼床帐蒸离寒暑三世之术无迨于医门百草之本途穷于药性建德三年五月七日亡春秋三十昔西河女子值九节之菖蒲东海妇人得三山之芝草无由再遇悲矣如何即以其年十一月十五日于京兆之北陵原龟筮告辰丘陵啓奠西临织女之庙南望湘妃之坟呜呼哀哉乃为铭曰
　　父曰帝师母曰王姬车服不系江汉无思是生令淑观礼敦诗声超宋子德茂邢姨继世盛德思贤克举奠雁迎门濡苹实爼奉盥如事移茵即序春冰浴蚕秋机秉杼帝乡近亲帝城近臣濯龙亲戚平阳主人金波廻月玉树临春弄玉凤凰昌容紫草自此千年无人得道舜华荣曜飘零何早渭水北原平陵故园才通谷口即望寒门吁嗟此地去矣归魂孟冬十月长松九年亲賔掩泪凄怆何言
　　周骠骑大将军开府仪同三司冠军伯柴烈李夫人墓志铭
　　夫人讳某陇西狄道人也周有柱史夫子以之犹龙汉有将军宛城以之输马复有西入上书仍为秦王之相东向问计即是韩王之师父宜使持节大将军南北二华州刺史顺阳郡公魏武皇帝之长舅也穰侯魏冉居咸阳之宫曲阳王根借明光之殿语其贵戚差足拟伦论其揖让彼多惭德夫人幼而聪敏早闻令淑彤管有美贤才见称弄其纸笔惧失诸兄之意翦其龆龄畏伤王母之心年十有一出适骠骑大将军开府仪同柴烈烈以上将颁朔中台受任军国忠勤规模繁总夫人辅佐君子言容匡赞増耀三星钦明四德授巾沃盥有谨于事姑断织停机无忘于训子保定二年册授大夏县君既以夫尊又云子贵乃迁顺阳改郡君夫人之邑或用乡名小君之号多从夫秩典册光临足称荣宠本有风气之疾频年增动略多枕卧飞龟之散遣疾无征画龙之符流年不验以今建德四年三月日薨于馆舎春秋四十九即以其年八月日于长安之洪渎原神光离合尚在河湄云气徘徊犹归楼下呜呼哀哉乃为铭曰
　　上书秦相立功汉将陇水分流秦川遥望秋陆俗勇金行地壮广武军中安平河上妻者齐也谓嫁曰归三星夜照百两朝飞褕翟有典容礼无违台庭等秩侯服同衣子奉母仪夫闻家政七族承和九闺连庆纷帨恭肃温凊孝敬杼秉秋成蚕随春令年华未落电影先过徒餐日气空饮天河星凋玉井月捐金波虞渊浴日薤露哀歌寂寞虚奠荒凉象设幽陇龟封重泉蚁结秋色凄怆松声断絶百年何防归于此别
　　彭城公夫人尔朱氏墓志铭
　　
　　夫人尔朱氏河南洛阳人也若夫阴山表里冲北斗之玑衡瀚海弥纶直西街之毕昴四时衔火烛龙开照地之光六月搏风大鹏运垂天之翼由是奄有京县遂荒中土车书礼乐三王之损益可知将相公侯百代之山河不殒祖敞隋仪同三司金紫光禄大夫岐同金申信临徐七州总管兵部尚书金城郡开国公天列尚书之星地标光禄之塞出身万里知吕岱之元勲专命一方识刘之重寄父休最隋左千牛备身朝散大夫齐王府司马袭封爵金城公大夫称伐诸侯胙土淮仙致雨仍攀桂树之山楚客临风更入芙蓉之水夫人玉台贞气金河仙液蔡中郎之女子早听色丝谢太傅之闺门先扬丽则彭城公发源殷伯承家汉相山川气候彰白武于臯繇象纬休征下苍龙于曼倩三星照夜伫稽鸣雁之期七日秉秋坐廌飞皇之兆夫人年甫十八遂归于我巫山南眺逢暮雨于瑶姬华岳西临降明星于玉女动合诗礼言成轨则晨昏展敬事极于移天苹藻洁诚义申于中馈女郎砧石响明月而思秋风织妇机床听寒蛩而催络纬用曹大家之明训守宋伯姬之贞节加以心依八觉理防三空游智刃于檀林泛仙舟于法海防神独照默言象而无施空有兼忘束荃蹄而不用人生天地寿非金石银台窃药想奔月而何年金殿煎香思反魂而无日以某年月日终于平康里之私第越上元三年十月二十日合于城南之毕原礼也齐侯寝侧杜氏阶前对文王之毕原用周公之合偃松千古长无寡鹤之悲文梓百寻还见双鸳之集其铭曰合非古周公所存死生千载棺椁双魂野旷风急天寒日昏烟霾杳嶂雾失遥村纪黄绢之碑表对靑松之墓门
　　伯母东平郡夫人李氏墓志铭
　　
　　夫人姓李氏陇西狄道人也自凉武昭王以后一门三公为四海着族国史家牒详之矣祖充颍后周大将军消州刺史流江郡公考明皇朝上仪同　济三州刺史成纪县男出入三朝剖符分竹秦陇河济之地人到于今称之天下士大夫知与不知莫不想望其风采夫人生而纯深幼而恭敬长而敦睦成而和惠年及初笄甫归于我执箕箒奉舅姑人不间于娣姒妾媵之年闺门之内穆如也故宗党推其令问乡闾以为美谈东平公守清白之基逢太平之日辟命交至声闻于天制征尚书郎迁御史中丞出为棣曹恒常四州刺史夫人辅佐君子聿修内政平旦纚笄则有君臣之严沃盥馈食则有父子之敬报友而行则有兄弟之道受期必诫则有朋友之信其妇德也如此厯职中外声名借甚和其琴瑟正其邦家者夫人与有力焉盖尝喟然而言曰古者卿之内子为大带命妇成祭服社而献功可不朂哉可不朂哉由是服澣濯之衣躬纺绩之事筐筥锜釡之噐所以执其劳苹蘩蕰藻之菜所以明其德非夫博文逹礼贞婉听从者孰能与于此乎及公乞骸告老退归初服夫人年逾耳顺视听不衰每献歳发春日南长至羣从子弟称觞上寿者动至数十百未尝不劝言善诱借以温顔侃侃焉訚訚焉有孟母之风焉有敬姜之诲焉维永淳元年秋八月旁死魄寝疾弥留终于华阴之望仙里享年八十有一冬十一月一日丙辰迁窆于永丰乡之平原从先兆也东平公抚存怀旧用痛悼于厥心逺近咸集宗亲毕防生荣死哀其此之谓矣是日也皇太子监守长安烱忝为詹事司直不获就展防次陪奉灵輀荐李颙之文庻同潘岳之诔呜呼哀哉乃为铭曰
　　高岳之上浮云翔兮函谷之外直气扬兮建功北狄讨西羌兮受封南郑家素昌兮于赫祖考为龙光兮牧州典郡佩银黄兮降生淑质秉祯祥兮苕华菊茂兰若芳兮我有懿德如珪璋兮求之卜筮鸣凤凰兮君子至止玉环锵兮室家好合琴瑟张兮执其麻枲供衣裳兮羞其馈食澄酒浆兮诸姑伯姊穆温良兮姨姒叔妹欢未央兮公之出门牧守四方兮夫人之化德洋洋兮公之告老返维桑兮闺门之内道弥彰兮正月上日南至长兮子孙欢庆各称觞兮宋公孟母鲁季姜兮匪怒伊敎由旧章兮方期高举登紫房兮谁谓不宜掩堂兮肃肃松槚郁成行兮沉沉厚夕终不兮















　　庾子山集巻十六
